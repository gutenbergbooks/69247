<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Storia degli Italiani (vol. 7 di 15), di Cesare Cantù
 </title>
<link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 80%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}
.upright {font-style: normal;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.gener {max-width: 90%; line-height: 1em; margin-top: 1em; font-size: 95%;}
.gener td {vertical-align: top; padding-left: 1.5em; text-indent: -1em; padding-right: 0.5em;}
.gener td.num {text-align: right; vertical-align: bottom; white-space: nowrap;}
.gener td.center {text-align: center; text-indent: 0;}
.gener td.tnum {text-align: right; vertical-align: top; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i03 {margin: 0; padding-left: 3em; text-indent: -1em;}
.poem p.i04 {margin: 0; padding-left: 3em; text-indent: 0;}
.poem p.i05 {margin: 0; padding-left: 3em; text-indent: 1em;}
.poem p.i06 {margin: 0; padding-left: 3em; text-indent: 2em;}
.poem p.i07 {margin: 0; padding-left: 3em; text-indent: 3em;}
.poem p.i08 {margin: 0; padding-left: 3em; text-indent: 4em;}
.poem p.i09 {margin: 0; padding-left: 3em; text-indent: 5em;}
.poem p.i10 {margin: 0; padding-left: 3em; text-indent: 6em;}
.poem p.i11 {margin: 0; padding-left: 3em; text-indent: 7em;}
.poem p.i14 {margin: 0; padding-left: 3em; text-indent: 10em;}
</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='it' xml:lang='it'>Storia degli Italiani, vol. 7 (di 15)</span>, by Cesare Cantù</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: <span lang='it' xml:lang='it'>Storia degli Italiani, vol. 7 (di 15)</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Cesare Cantù</p>
<p style='display:block; text-indent:0; margin:1em 0'>Release Date: October 27, 2022 [eBook #69247]</p>
<p style='display:block; text-indent:0; margin:1em 0'>Language: Italian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='it' xml:lang='it'>STORIA DEGLI ITALIANI, VOL. 7 (DI 15)</span> ***</div>

<div class="booktitle">
<h1>
C. CANTÙ<br />
STORIA DEGLI ITALIANI
<span class="smaller">TOMO VII.</span>
</h1>
</div>

<hr class="silver" />

<div class="titlepage">
<p class="main-t">
<span class="small">STORIA</span><br />
DEGLI ITALIANI
</p>

<p class="pad2">
PER
</p>

<p class="pad1 x-large">
CESARE CANTÙ
</p>

<p class="pad2 small">
EDIZIONE POPOLARE<br />
RIVEDUTA DALL'AUTORE E PORTATA FINO AGLI ULTIMI EVENTI
</p>

<p class="pad1 large">
TOMO VII.
</p>

<p class="pad4">
<span class="large">TORINO</span><br />
<span class="small">UNIONE TIPOGRAFICO-EDITRICE</span><br />
1876
</p>
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_1">[1]</span>
</p>

<h2>LIBRO NONO</h2>

<h2 id="cap94-9">CAPITOLO XCIV.
<span class="smaller">L’Italia dopo caduti gli Hohenstaufen. I Feudatarj.
Torriani e Visconti.</span></h2>
</div>

<p>
Abbiamo dunque veduta l’Italia andare spartita a
misura delle labarde vincitrici, fra’ capi de’ varj eserciti
longobardi, franchi, tedeschi, normanni, in quella feudalità
che all’accentramento soverchio delle società antiche
surrogava un soverchio sminuzzamento, sicchè,
mancata ogni idea di nazione o di Stato, quella soltanto
sopraviveva d’un signore e d’una terra. A fianco di
questa società, tutta di nobili possessori, viene alzandosene
un’altra cittadina, di artigiani, di liberi uomini,
di studiosi, e progredisce tanto da costituirsi in un
Comune, che o si associa con quello dei nobili, o gli fa
contrappeso. Ne rimaneva ancora escluso il basso popolo,
e questo pure cominciò a sentire di sè; e quantunque
non avesse importanza propria, l’acquistava
coll’accostarsi ai nobili od ai Comuni, e così darvi
prevalenza.
</p>

<p>
Di unità, di patria estesa non s’aveva concetto, e dire
Italiani era poco diverso dal dire oggi Europei, non
avendo nè origine nè ordinamenti comuni: le loro
guerre erano funeste, non fratricide più che quelle del
Francese contro il Tedesco: la libertà rimaneva un
privilegio, giacchè se la città era de’ cittadini, l’Italia
<span class="pagenum" id="Page_2">[2]</span>
era dello straniero, e si direbbe che i nostri preferissero
essere liberi con apparenze di servitù, che liberi
di nome e servi di fatto.
</p>

<p>
Il titolo d’imperatore de’ Romani fece accettare la
supremazia de’ re forestieri: ma questi, non paghi di
quell’augusta sovranità sui tanti signori scomunati, nè
del patronato sui Comuni reggentisi a popolo, aspirarono
a un dominio diretto ed efficiente, quale negli
ultimi Romani. Alla pretensione posero argine i Comuni,
e le due Leghe Lombarde chiarirono come i
deboli coll’unione possano resistere ai prepotenti. La
prima riuscì ad assodare repubbliche; la seconda invece
spianò il calle alle tirannidi. Dalla pace di Costanza si
era ottenuta una libertà sparpagliata, varia da città a
città; ora queste vanno raccogliendosi in grossi Stati,
sovente sottomessi a un capo: da quella pace la sovranità
imperiale restava consolidata a fianco della
libertà; ora la si trasforma in tutt’altra guisa da quella
che era stata concepita al tempo di Carlo Magno e nel
grande concetto della repubblica cristiana.
</p>

<p>
Imperciocchè l’Impero altercando coi papi avea
smarrita la sua impronta di santità; altercando coi
popoli cessò di sembrar tutore della libertà de’ nuovi
cittadini romani; ostinandosi nel conquistare l’Italia,
non potè raccogliere la Germania in robusta unità, ma
lasciolla ridursi ad un regno simile agli altri, ove da
un lato i capi s’industriavano a render retaggio di famiglia
una dignità che per essenza era elettiva e destinata
ai migliori, dall’altro i principotti se ne disputavano
i brani, in una dipendenza sempre scemante, in una
confederazione sempre meno determinata. Discussa poi
la dignità del capo durante il Grande Interregno, rivalse
in ogni dove il diritto del pugno, e la guerra
di tutti contro tutti ammaccò il glorioso scettro di
Carlo Magno, e finì coll’assicurare a un migliajo di
<span class="pagenum" id="Page_3">[3]</span>
baroni la sovranità territoriale, cioè che ciascuno fosse
indipendente con mero e misto imperio nel proprio
possesso, per quanto angusto.
</p>

<p>
Ingelositi delle eroiche famiglie che aveano dato una
serie di grandi imperatori, i Tedeschi andarono a
cercarne uno nei cinquanta conti tra cui si era spartita
l’Elvezia. Un Rodolfo, conte di Habsburg nell’Argovia,
aveva menato in Italia una banda d’uomini di
Uri, Schwitz e Unterwald, coi quali mettevasi a stipendio
di chi bisognasse di braccia: servì Federico II (1240)
all’assedio di Faenza, poi accettò soldo da’ Fiorentini:
chiuso in Bologna, tolse a prestito alquante lire per
tornare in patria, lasciando statichi dodici Tedeschi,
studenti su quella università<a class="tag" id="tag1" href="#note1">[1]</a>. Scomunicato per aver
arso un monastero di Basilea, ne fece ammenda, e
trovando una volta un curato che, portando il santo
viatico, dovea guadar un torrente, gli cedette la propria
montura, nè più volle restituisse il cavallo che
avea sostenuto il Signore del mondo. L’arcivescovo di
Magonza viaggiando a Roma, si fece da lui scortare
per le vie mal sicure: e quando si trattava di eleggere
un imperatore (1273), si risovvenne di Rodolfo e lo propose: — È
signore di poco Stato, perciò non potrà
soperchiare; è vedovo e con molta figliolanza, perciò
gli elettori potranno seco imparentarsi». Ebbe in fatto
i voti; alla coronazione mancando lo scettro, egli impugnò
una croce, e — Ben ne terrà vece questo segno
che salvò il mondo».
</p>

<p>
Conosceva il suo tempo costui. Professandosi affatto
tedesco, in altra lingua non volea parlare, nè in altra
dettar le leggi; rattoppava egli stesso la propria casacca;
mangiava rape nel campo; e tal fama godea di
onestà, che lo chiamavano la legge vivente. Ben presto
<span class="pagenum" id="Page_4">[4]</span>
diede a conoscere di voler rispettata la corona. Vinto
il suo competitore Ottocaro II re di Boemia, che avea
occupato pure i paesi tra il Danubio e l’Italia, del ducato
d’Austria a lui tolto investì il proprio figliuolo
Alberto (1282), mettendo le basi alla grandezza di sua famiglia,
alla quale trovò modo d’infeudar la Carintia, la
marca dei Vendi e Pordenone, cioè una delle porte
d’Italia.
</p>

<p>
Rodolfo non riceveva un’avita tradizione di risse e
puntigli coi papi, nè, come gli Ottoni e i Federichi, smaniava
per la civiltà romana risorgente in Italia; vedea
di dover assicurare il primato in Germania, anzichè
pericolosamente disputarlo in questa Italia, ch’egli paragonava
alla caverna del leone infermo, dove la volpe
vedeva tutte le pedate dirette in dentro, nessuna di
ritorno. Non pensò dunque mai a venire per la corona,
pago d’intitolarsi re dei Romani, e confermò ai papi
quanto pretendeano (t. <span class="smcap lowercase">VI</span>, p. 505), i quali così furono
assodati nel temporale dominio, ed ebbero resa l’Italia
indipendente dai Tedeschi, ponendovi anche un robusto
contrappeso nella dominazione meridionale degli Angioini.
Per sessant’anni i paesi della Lega Lombarda
non sentirono calcagno d’imperatori, che, cessato d’essere
conquistatori, e perdendo l’influenza esterna perchè
in paese mancavano di quiete, negligevano il <i>giardin
dell’Impero</i>, come Dante se ne lagnava<a class="tag" id="tag2" href="#note2">[2]</a>; nè fino ai
miseri tempi di Carlo V non pensarono mai seriamente
a far conquiste di qua dai monti. Rodolfo, poco geloso
di diritti nominali in paese forestiero, vendeva privilegi
<span class="pagenum" id="Page_5">[5]</span>
e libertà a qualunque città avesse denaro da comperarli;
a Lucca per dodicimila scudi; per metà tanti a
Genova, Bologna, Firenze: bella opportunità di legalizzare
e consolidare le libere costituzioni.
</p>

<p>
Queste erano nate, non dirò dal fondersi, ma dallo
accostarsi degli elementi indigeni con quelli della conquista,
e sviluppate col sottrarre la giurisdizione dai
conti e dai vescovi, poi difenderla contro delle armi
tedesche e delle indigene ambizioni. Costretti a trionfare
d’un potere guerresco, por freno ad un’autorità
illimitata, restringere le immunità del clero e i privilegi
dei nobili, sbalzare antiche famiglie dai possessi o
dai dominj, emancipare gli schiavi, costruire l’edifizio
nuovo con rovine impastate di sangue, i Comuni doveano
di necessità passare per le tempeste, che sgomentano
le anime paurose, ma che offrono nobile
spettacolo a chi nella storia ama vedere gli uomini in
contingenze che agitano il loro spirito, esaltano le loro
passioni.
</p>

<p>
Chi scorresse il bel paese, lo trovava diviso in una
infinità di Comuni erettisi in repubblica, e frammezzati
da signorie militari. Quasi guardiano, il conte di Savoja
teneva i due pendii dell’alpi Cozie e Graje, al meridionale
de’ quali si appoggiavano i marchesi di Saluzzo e
del Monferrato. Piemonte si diceva propriamente il
paese fra le Alpi, il Sangone e il Po, cui terra principale
Pinerolo. Sulla sinistra del Po Torino, già suddita
de’ proprj vescovi, che nel 1169 ebbero dal Barbarossa
l’immunità pel circuito d’un miglio<a class="tag" id="tag3" href="#note3">[3]</a>, era superata
<span class="pagenum" id="Page_6">[6]</span>
ancora per traffici e attività da Chieri, per potenza da
Ivrea ed Asti<a class="tag" id="tag4" href="#note4">[4]</a>. Vercelli dominava la destra della
Sesia<a class="tag" id="tag5" href="#note5">[5]</a>; tra il qual fiume, il Ticino e l’Alpi che chinano
al lago Maggiore prosperava il Novarese.
</p>

<p>
<span class="pagenum" id="Page_7">[7]</span>
</p>

<p>
Nelle pingui pianure fra il Ticino, l’Adda e il lago
Maggiore, Milano primeggiava tra altre città minori
eppure indipendenti, quali Como che dominava la
maggior parte del suo lago e di quel di Lugano, e addentrava
nelle valli di Chiavenna fino alla Spluga, della
Leventina fin al Sangotardo, della Valtellina fin allo
Stelvio; Lodi, rinnovatasi in riva all’Adda inferiore;
Crema sul basso Serio; Pavia che dal Ticino si allargava
oltre il Po, fra i dominj di Vercelli, Novara,
Tortona e il Monferrato; Bergamo, donna delle romantiche
valli da cui colano l’Imagna, l’Oglio, il Serio, il
Brembo; Brescia, estesa dall’Oglio fin ad Asola e al
lago di Garda, in pericoloso contatto colla ghibellina
Cremona, che estendevasi da Cassano a Guastalla, da
Mozzànica a Bòzzolo, sull’isola Fulcheria, sullo Stato
Pelavicino fra Parma e Piacenza, possedendo trecento
ville e parrocchie.
</p>

<p>
Di là del Po, Alessandria, al confluente della Bormida
e del Tànaro, rammentava sempre le proprie origini;
sulla Scrivia fioriva Tortona; sulle due rive del Mincio
e del Po da Asola fin alla Mirandola sanavasi per via
di argini e di colmate il territorio di Mantova, allora
<span class="pagenum" id="Page_8">[8]</span>
più bella che forte. Verona fu sempre tenuta in gran
conto dai dominatori forestieri, perchè signoriando dal
territorio di Roveredo fin nel Polesine di Rovigo,
schiudeva i passi dalle gole Trentine fino alla pianura
circumpadana. Allo sbocco delle valli Alpine e tra
l’Adige, il Piave, il Tagliamento<a class="tag" id="tag6" href="#note6">[6]</a> cresceano Bassano,
Treviso, Vicenza, Padova: a Udine il patriarca, signore
del Friuli e dell’Istria, colla sua potenza, non seconda
che al papa, aveva impedito si formassero i Comuni,
stabilendo invece una feudalità ecclesiastica con parlamento,
cioè riunendo le forze sociali che altrove restavano
spicciolate.
</p>

<p>
L’antica Gallia Cispadana, fra il Po, gli Appennini,
la Trebbia e il Reno, era divisa tra Piacenza sulla
Trebbia, Parma, Reggio, Modena che si spingeva fin
presso al piccol Reno. A Ferrara si aggregava gran
parte de’ paesi abbracciati dai varj rami pei quali il gran
fiume pigramente scende all’Adriatico. Tante città, e
l’una accosto all’altra! eppure all’aura della legale e
consentita libertà seppero compiere imprese, cui appena
basterebbero estesi principati.
</p>

<p>
Dappertutto, ma singolarmente ne’ territorj montuosi,
eransi conservati o sorti castellani, signori assoluti ciascuno
nella propria terra, e amici, nemici, alleati fra
loro o colle città vicine come con Stati indipendenti.
A piè dell’alpi Cozie prepoteano i Saluzzo, i Masino, i
Balbo in mezzo alle repubbliche d’Asti e di Chieri, e
una serie di castellotti annidava i signori della val
d’Aosta. Nelle Retiche, a Trento sedeva un duca longobardo,
che dominava a settentrione fin a Mezzolombardo,
segnando il confine germanico Mezzotedesco
<span class="pagenum" id="Page_9">[9]</span>
che gli sta a fronte; a mezzogiorno abbracciava la val
Lagarina, ma val Sugana restava annessa al distretto
di Feltre. Sotto i Carolingi or formò contado distinto,
or parve unito a Verona: ma gl’imperatori alemanni
procurarono toglierlo all’Italia, investendone i vescovi,
e unendone così le sorti a quelle di Bolzano, sede d’un
<i>graf</i> tedesco. I vescovi ebbero dipendenti ma spesso
contumaci i conti del castello Tirolo, che poi diede
nome a tutto il paese: e dopo che Federico II mandò
a tiranneggiar Trento il podestà Lazzaro da Lucca e
l’odiato Rodegerio da Tito, il vescovo Engone sollevò
le giudicarie, e lunga guerra ne seguì tra i guelfi di
Lizzana, Madruzzo, Vigolo, Brenta, e i ghibellini d’Arco,
Pergine, Campo, Levico: Trento era sbranata fra i
partiti, e ne ingrandirono i conti di Tirolo, imparentati
cogli Svevi e cogli Absburghesi, i quali infine ne
divennero signori<a class="tag" id="tag7" href="#note7">[7]</a>.
</p>

<p>
Essi conti, che dominarono la Rezia e la val Venosta,
capitanavano i piccoli dinasti della val d’Adige contro i
conti d’Eppan; ai quali poi prevalsero i conti di Gorizia,
che molti secoli padroneggiarono le valli dell’Inn
e dell’Eisack e il Tirolo settentrionale. Gli Andecks di
Merano, segnalati nelle crociate e nelle guerre degli
imperatori in Italia, fondarono Innspruck, furono duchi
di Croazia e di Dalmazia, e terminarono nel 1248. I
Castelbarco, che pretendeano derivare dai re di Boemia,
tennero colla Lega Lombarda contro i vescovi di Trento,
finchè questi si pacificarono con Verona, e investirono
a quella famiglia Castel Pratalia e Castel Barco; la quale
poi, parteggiando or cogli oltramontani ora coi Milanesi
e i Veneti, crebbe a insigne grandezza.
</p>

<p>
<span class="pagenum" id="Page_10">[10]</span>
</p>

<p>
Gli emulavano i conti d’Arco, che vantavansi stirpe
di re Desiderio, e che possedettero Penede, Drena,
Restoro, Spineto, Castellino, quasi a riva del lago di
Garda. Vassalli del principe vescovo di Trento, da Federico
II ebbero il mero e misto imperio; privilegio
anteriore ad ogn’altro di famiglie tirolesi, non esclusa
la absburgese. Eppure si avversarono all’imperatore, e
come il resto del Tirolo italiano ebbero a soffrire dall’invasione
di Ezelino: più tardi contesero coi signori
di Madruzzo e coi Sejani di Lodrone pei possessi delle
giudicarie interiori e di gran parte delle esteriori.
Anche i signori di Lodrone riportano fin al <span class="smcap lowercase">XII</span> secolo
i dominj che li posero tra i grandi feudatarj del vescovado
di Trento sin al perire de’ governi dinastici.
</p>

<p>
Al varco delle alpi Carniche i Porcia, i Brugnera, i
signori di Prata, di Valvassone, di Spilimbergo divideansi
col patriarca d’Aquileja il dominio del Friuli.
Fra i deliziosi laghi di Como e di Lugano i Rusca estesero
talvolta il dominio fin oltre il Montecenere ed alla
robusta Bellinzona, dove incontravano i signori di Sax,
padroni della retica valle Mesolcina. La consorteria dei
Visconti, suddivisa in più rami, muniva di rôcche le due
sponde del lago Maggiore. I Venosta, i Lavizzari, gli
Avvocati, i Capitanei, i Quadrio di Valtellina erano
spesso alle prese coi Lambertenghi, i Vitani, i Castelli,
i Malagrida del Lario, e coi Torriani della Valsàssina,
e coi Càrcano, i Vimercati, i Mandelli, i Pirovano, i
Giussani, i Perego, i Parravicini, i Sirtori, gli Annoni,
i Sacchi, i Riboldi, ed altri capitanei della Brianza.
Nelle deliziose pendici vergenti al lago d’Iseo primeggiavano
i Calepj, i Suardi, i Calini, i Martinengo, i
Fenaroli: nel Pavese i Langoschi, i Gambarana, i Lomellini,
i Beccaria: nel Lodigiano i Vignati, i Vestarini,
gli Averganghi, i Sommariva: sul Milanese gli Airoldi,
i Medici, i Crivelli, i Meiosi, i Pusterla, i Bianchi, i
<span class="pagenum" id="Page_11">[11]</span>
D’Adda, i Litta, gli Oldradi, gli Arconati, i Bossi, i Castiglioni
ed altri signori delle castellanze varesine: in
quel di Parma i Rossi verso l’Appennino; in quel di
Piacenza i Pelavicini, i Landi, gli Anguissola, gli Scotti;
sul Reggiano i Correggio, i Pico, i Fogliani, i Carpineti;
sul Modenese i Montecuccoli; sul Mantovano i
Bonacolsa e i Gonzaga; nel Cremonese i Pelavicini, i
Barbò e i Secchi, che s’imparentarono fin cogl’imperiali
Comneno; nel Padovano gli Estensi e i Carrara;
nel Vicentino e nella Marca Trevisana i Collalto, i Camino,
i da Romano, i Camposampiero; nel Veronese i
Montecchi, gli Scaligeri, i Sanbonifazio.
</p>

<p>
Ai due corni di questa che chiameremmo Italia continentale,
sviluppavano una libertà d’origine più antica
e differente Genova e Venezia. Questa saviamente non
erasi ancora dilatata sul continente italiano; e attenta
al mare, oltre le estesissime colonie di Levante, aveva
sottomesse Capodistria, Pola e le altre città di quella
costa, e in Dalmazia Salona, Sebenico, Spàlatro, Narenta,
finchè gli Ungheresi non gliele tolsero, eccetto
Zara: e semicerchiava l’Adriatico, fin a pretenderne il
dominio esclusivo. Genova teneva alta signoria sulla
riviera a levante e a ponente del suo golfo, e su porzione
della Corsica e della Sardegna: ma sulla costa e
fra le balze della Liguria avevano conservato giurisdizioni
feudali i Doria, gli Spínola, i Fieschi, i Grimaldi,
gli Usodimare, i Zaccarìa; i marchesi del Carretto o
del Finale prestavano omaggio all’Impero. Di là procedendo
sulla riviera di Levante negli Appennini occorrevano
le signorie dei Malaspina, poi fra le montagne
lucchesi i Porcari, nella Versilia i nobili di Corvaja e
Valecchia, nel Pisano i Segalari e quei della Gherardesca.
</p>

<p>
Lucca sulle due rive del Serchio e della Lima contendeva
da libera con Pisa, la quale dominava il litorale
toscano, le vicine isole Montecristo e Gorgona, fin dal
<span class="pagenum" id="Page_12">[12]</span>
<span class="smcap lowercase">VI</span> secolo popolate da monaci Basiliani venuti d’Oriente,
e quelle di Giglio, Elba, Pianosa e porzione della Sardegna;
e cencinquantamila abitanti potea mantenere
col prospero commercio. Ma a scapito di essa cresceva
Firenze, il cui dominio si stendeva dalle alture che
separano l’Elsa dall’Era affluenti dell’Arno, sin alla pendice
degli Appennini in Romagna, e dalla valle superiore
del Reno sin a mezzogiorno di Colle. Da colle a Montepulciano
signoreggiava Siena, e fra le tre era chiuso il
territorio di Volterra; paesi che, non ancora diffamati
dalla mal’aria, fiorivano di agricoltura, di popoli, di
castelli. E Siena e Arezzo a greco di essa, e Pistoja a
maestro di Firenze, vedremo poc’a poco da questa ridursi
alleate, poi suddite; infine Pisa stessa.
</p>

<p>
Molti castellani aveva accomunati Firenze; pure gli
Uberti e i Pazzi fra le gibbosità del Valdarno superiore
«non cessarono di fare contro al Comune di Firenze»
(<span class="smcap">Coppo Stefani</span>); gli Ubaldini dominavano il Mugello;
ad occidente i Certaldi e i Capraja; nel Sienese gli Ardenghi
a ponente, gli Scalenghi a levante, i Giulieschi
a settentrione; negli Appennini fra la Toscana e Bologna
gli Ubaldini, gli Ubertini, i Tarlati; i Cadolinghi a
Fucecchio, nella Maremma i Pannochieschi, in val di
Cornia gli Orlandi, in val di Fiora gli Aldobrandeschi.
I moltissimi rami de’ conti Guido conservavano possessi
in tutte le contrade di Toscana, ma specialmente nelle
montagne di Pistoja e d’Arezzo, e i castelli d’Elci, di
Gavornano, di Monterotondo ed altri nella maremma;
altri a Spoleto e nella Romagna: sicchè questi e i tanti
castellani fra cui era spicciolata la Garfagnana, tenevano
circonvallate le repubbliche toscane; ma discosti
dalle città, non pensavano o non riuscivano a formarvi
partiti e ottenere preponderanza (Cap. XCV).
</p>

<p>
La Chiesa principava sulla Romagna, sulle marche
d’Ancona e Spoleto, l’Etruria meridionale, la Sabina,
<span class="pagenum" id="Page_13">[13]</span>
il Lazio fin a Terracina e Fondi. Incontaminate le più
da dominazione di Barbari, quelle regioni aveano molto
conservato degli antichi ordini municipali, di maniera
che ogni villaggio pretendeva l’autocrazia. Le città di
diretto dominio pontifizio eleggevano i proprj magistrati,
che esercitavano la giurisdizione civile e la criminale,
quando fossero approvati dal papa e gli avessero
giurato fedeltà; il qual giuramento prestavasi pure
dai cittadini ogni dieci anni. Al papa rendevansi i consueti
servizj feudali dai vassalli e le regalie; e ogni
Comune gli tributava a proporzione delle teste, eccettuandone
gli ecclesiastici, i militi, i giudici, gli avvocati,
i notaj, e quelli che non avessero alcuna proprietà
tassabile. Sotto Innocenzo III questa imposta gravava
di nove denari ogni fumante; ma spesso i Comuni la
traduceano in una contribuzione fissa<a class="tag" id="tag8" href="#note8">[8]</a>. Il conte di
Romagna era nominato dal papa, e dipendente dal
legato; ma ciò non impediva che vi crescessero i
Comuni.
</p>

<p>
Però molti signori, sciorinando bandiera imperiale,
si erano sottratti alla santa Sede, e fatti tiranni delle
città; altri derivavano dall’indigena nobiltà romana o
ravennate, o dalle capitanerie forestiere, o da parentela
coi papi. Così tiranneggiavano a Bologna i Pèpoli
e i Bentivoglio, a Ravenna e Cervia i Polenta, a Rimini
e Cesena i Malatesta, a Fermo i Migliorati, ad Urbino
i Montefeltro, a Camerino i Varano, ad Imola i Manfredi
e gli Alidosi, a Foligno i Trinci, a Forlì gli
Ordelaffi.
</p>

<p>
Sebbene dunque, per la cessione di Rodolfo imperatore,
i diritti maestatici cessassero d’esservi divisi fra
i papi e gl’imperatori o i loro vicarj e conti, pure la
<span class="pagenum" id="Page_14">[14]</span>
pontifizia riducevasi a poco meglio di una primazia di
dignità, la quale di poco restringeva sia le repubbliche
sia le signorie comprese in quel tratto; e continuavano
a condursi come indipendenti, talvolta anche nemiche
alla santa Sede, senza legame tra loro, nè differendo
dall’altre d’Italia se non pel partecipare che
faceano alle vicende della Chiesa.
</p>

<p>
Alcune famiglie tenevansi ritte in faccia al papa,
come i Colonna ad occidente di Preneste, gli Orsini
tra le montagne a mattina del Teverone, i Savelli nell’antico
Lazio verso Monte Albano, i Frangipani dalla
parte di Anzio a settentrione delle paludi Pontine, i
Farnesi ad occidente del lago di Bolsena, gli Aldobrandini
a scirocco della Toscana. Che più? in Roma
stessa il Governo e il suo capo trovavansi aggirati e
sovversi dalle prevalenti famiglie dei Colonna, Orsini,
Savelli; e il trionfare de’ Guelfi o dei Ghibellini
nel resto d’Italia aumentava o diminuiva la potenza
dei papi, costretti sovente a cercarsi appoggio coll’eleggere
a senatori i re che venissero in Italia, od
altri caporioni; amici pericolosi. E quantunque Innocenzo
III avesse tratta al pontefice la conferma del
senatore, e Nicola III stanziasse non poter quello
essere uno straniero o un potente, nè sedere oltre un
anno, pure dovettero spesso ritirarsi fuori di Roma, e
massime a Viterbo od Orvieto.
</p>

<p>
Fra l’altre repubbliche segnalavasi Bologna, ricca e
ingloriata dal suo studio. Ivi i consoli de’ mercanti sin
da principio aveano entrata nel grande e nel piccolo
consiglio; poi le arti e i mestieri v’ottennero rappresentanza
nel 1228, quando pretesero, non solo esser
partecipi al governo, ma indipendenti, e che dei loro
interessi decidessero capi proprj, escludendo gli altri
membri del consiglio. I macellaj a viva forza fecero
passare questo partito; onde la repubblica si compose
<span class="pagenum" id="Page_15">[15]</span>
di due stati, il Comune e le arti, con suggello e assemblee
distinte. Il podestà della prima e il capitano delle
altre venivano perciò a continui conflitti, sinchè le arti
prevalse istituirono un gonfaloniere di giustizia che durava
un mese, e doveva eleggersi per turno da ciascun’arte,
con due aggiunti dei mestieri ed uno del
Comune, cioè della nobiltà.
</p>

<p>
Bologna avea ridotte a sua giurisdizione Imola, Cervia,
Faenza, Forlì, Forlimpopoli, Bagnacavallo, mandando
i suoi podestà alla più parte della Romagna;
disputava a Modena i castelli del Frignano, e dal podestà
facea giurare di recuperare il territorio fino al Panàro,
concessole (asseriva) dall’imperatore Teodosio II.
</p>

<p>
Quant’è da Ascoli sul Tronto e da Terracina sul golfo
di Gaeta fin all’estremità d’Italia formava il regno di
Napoli, eccettuato Benevento, che alla venuta degli
Angioini era tornato ai papi. Le provincie in cui era
diviso, derivavano dai gastaldiati e contadi introdotti
da Longobardi, detti poi <i>giustizierati</i> dai Normanni,
sotto dei quali pare cominciassero anche le nuove denominazioni
di Terra di Lavoro, che è quella fra il
Silaro, il Garigliano, l’Appennino e il mar Tirreno; di
Principato citra e ultra, detto così da che il duca di
Benevento prese il titolo di principe sull’antico Piceno
di qua e sul Sannio di là dell’Appennino; di Basilicata,
nome di greca origine, come la Capitanata dai Catapan;
di Calabria citra e ultra, al paese che dall’Appennino
scende al mar Jonio presso Strómboli, e al Tirreno
presso al golfo Ipponiate; di Terra di Bari, già Puglia
Peucezia; e d’Otranto, già Japigia, all’estremità d’una
delle code dell’Appennino; di contado di Molise; dei due
Abruzzi, di qua e di là del fiume Pescàra.
</p>

<p>
La feudalità, seminatavi dai Normanni, radicata
dagli Svevi, non si spense sotto gli Angioini, e i baroni
ebbero sempre grand’entratura nel reggimento del
<span class="pagenum" id="Page_16">[16]</span>
paese. Principali erano i Sanseverino, che tenevano la
miglior parte della Basilicata, Amalfi col ducato suo,
le contee di Sanseverino e di Marsico nel Principato,
di Bassignano in Calabria, di Matera nella provincia di
Taranto; i Pipino, che dominavano su largo tratto della
Capitanata e sul montuoso del principato di Bari; i
Balzi nelle regioni occidentali del principato di Taranto,
e nelle orientali della Basilicata; i Ruffo sulla
falda a greco del Bruzio; i Cantelmi sul piovente occidentale
dell’Appennino dal lago Fúcino a Venafro. Negli
Abruzzi i contadi di Tagliacozzo e Manupella erano investiti
agli Orsini di Roma, conti anche di Nola, principi
di Salerno, e che poi successero ai Sanseverino, ai
Ruffo, ai Balzi; sulla costa gli Aquaviva tenevano il
contado d’Atria, gli Avalos il marchesato di Pescara;
nell’interno i Gambalesa comandavano alla contea di
Montorio, i Savelli a quella di Celano: in Terra di Lavoro
i Gaetani al contado di Fondi, i Marsano al ducato
di Sessa: nel Principato i Tôcco al contado di Marino, i
Sanframondo a quel di Cerreto, i Sovrano a quel d’Aviano:
in Calabria gli Origlia a quel di Nicastro, i
Caraccioli a quel di Gerace, e così via.
</p>

<p>
Altrettante suddivisioni si novererebbero nei tre valli
di Sicilia: ma sembra che la popolazione ivi stesse ristretta
in grosse città e borgate, giacchè, mentre la
sola Capitanata contava cencinquanta paesi, altrettanti
appena ne sono attribuiti all’intera isola in un diploma
del 1276<a class="tag" id="tag9" href="#note9">[9]</a>.
</p>

<p>
Nelle repubbliche ai feudi era stata tolta la politica
importanza, restringendoli ad una forma privilegiata
di possesso: ma nel Piemonte e nelle Sicilie conservarono
il mero e misto imperio, e lo attestavano colle
forche erette davanti ai castelli, nell’elevatezza delle
<span class="pagenum" id="Page_17">[17]</span>
quali si pose tale emulazione che la legge dovette
moderarla.
</p>

<p>
Il titolo di marchese non ebbe fra noi significazione
dinastica come in Germania, ma indicò nobili aventi
diritti di conte sopra dominj proprj, a differenza dei
conti ch’erano funzionarj del re o dei vescovi. Di marchese
e conte di Milano è dato il titolo ad Azzo d’Este
nel 1097; e Federico I lo rinnovò ad Obizzo suo nipote
il 1184, aggiungendovi la marca di Genova<a class="tag" id="tag10" href="#note10">[10]</a>:
il che (essendo già libere quelle città) equivaleva a costituirnelo
vicario per sostenervi i diritti imperiali.
Obizzo stesso era vassallo del vescovo di Genova; vassallo
d’essa città era suo figlio Moruello; e confederati
coi signori di Lunigiana, coi conti di Lavagna, con
altri.
</p>

<p>
Principali avversarj agli Estensi erano gli Ezelini,
de’ quali vedemmo le origini, e come si facessero primarj
rinfianchi alla dominazione di Federico II (t. <span class="smcap lowercase">VI</span>, p. 440).
Col titolo di vicario di questo, Ezelino IV consideravasi
signore indipendente nel Padovano, Trevisano e Bassanese;
strozzava ogni voce che s’elevasse contro al
suo sanguinario dominio; facea colpe di morte non
solo l’antichità della stirpe, l’opulenza, il valore, la
chierica, ma persino la pietà e la bellezza, e tutto ciò
che rendesse un uomo riverito e perciò temuto. Entro
orribili carceri a Padova lasciava morire e imputridire
i suoi nemici, o ne li traeva perchè, a schiere mandati
al capestro, insegnassero ad obbedire.
</p>

<p>
Uscite vane le ripetute ammonizioni, il pontefice
Alessandro IV intimò una crociata (1256) in nome di Dio
contro questo nemico degli uomini. Gran gente vi accorse;
frati d’ogni colore gridavano all’armi; Giovanni
da Schio, l’apostolo della pace, uscito dall’oscurità
<span class="pagenum" id="Page_18">[18]</span>
dov’era ricaduto dopo lo spettacoloso ma effimero
trionfo di Paquara, ricomparve a capo degli armati,
che le città guelfe, spalleggiate da Venezia, mandavano
col titolo di Crociati, e preceduti dal vessillo romano.
Essi a forza ritolsero Padova ad Ezelino, gli ribellarono
altre città: ma il tiranno sbuffando vendetta, con truppe
saracine e tedesche, sostegno predisposto d’ogni tirannia,
ricuperò Padova, e la corse a viva chi vince: doppia
ruina dell’insigne città. Alleato col fratello Alberico signore
di Treviso, con Buoso da Dovara cremonese, e
col marchese Oberto Pelavicino, egli trovavasi sotto
mano tutte le forze dei Ghibellini di Lombardia, e di
conserva presero e guastarono Brescia, nodo de’ Guelfi.
Ma ad Ezelino non bastava la signoria divisa, e mentre
adoprava il valore contro i nemici, tesseva artifizj per
iscemare il potere del marchese e del Dovara; e quando
essi credeano avere stabilito un triumvirato, egli si
pianta despoto di Brescia, donde corre a recuperare un
dopo uno i castelli toltigli dai Crociati, sbranandoli col
fuoco, col sacco, col macello.
</p>

<p>
Sempre invalse che dell’alta Italia non potesse considerarsi
padrone chi non tenesse Milano, la quale
estendeva il dominio sopra alcune città vicine, l’influenza
su tutte. La lunga guerra coi Federichi ne aveva
esauste le finanze. Tentò risanguarle Beno de’ Gozzadini (1256)
bolognese, che chiamato podestà, gravò di nuove imposte
l’estimo per ispegnere un prestito ch’erasi fatto
in bisogno di guerre: e vi arrivò; ma poi suggerì di
prolungare quella imposta onde finire il Naviglio che
traeva fin a Milano le acque del Ticino. La plebe, grata
a chi la liscia più che a chi la giova, sorse a furore, e
trucidatolo, il buttò in quel canale che forma la ricchezza
del Milanese e la gloria di lui.
</p>

<p>
Memore di Federico Barbarossa, Milano tenevasi corifea
della parte guelfa: alla ghibellina invece propendevano
<span class="pagenum" id="Page_19">[19]</span>
i castellani del vicinato; di che s’invelenivano
le ire fra nobili e plebei, e riotte intestine, e alterni
scacciamenti e disastri della città e della campagna, e
trascuranza del pubblico bene. E già potea dirsi sciolto
il Comune, poichè i varj ordini dello Stato ne formavano
altrettanti, con governo distinto, e due o tre podestà,
e consoli opposti a consoli, assemblee ad assemblee,
impaccio ad ogni buona provvisione.
</p>

<p>
Accennammo come vi allignassero gli eretici Patarini,
alcuni de’ quali fecero ammazzare frà Pietro da
Verona inquisitore (t. <span class="smcap lowercase">VI</span>, p. 351). Il Carino, uccisore di
lui, fu côlto e messo in mano del podestà; ma presto
fuggì: e il vulgo, credendo connivente il podestà, prese
questo, e ne saccheggiò il palazzo; impedì ai nobili di
dare la signoria a Leon da Perego arcivescovo, e domandò
che anche plebei potessero esser canonici della
metropolitana, privilegio delle maggiori famiglie, per
modo che l’arcivescovo da loro eletto era sempre dei
primi patrizj. Sostenuti da questo, dai proprj vassalli e
dipendenti, e dall’uso delle armi, i nobili sormontavano
la <i>motta</i> popolare, sino a voler ridestare un’antica
legge de’ tempi feudali, per cui potessero dell’uccisione
d’un plebeo riscattarsi per sette lire e dodici soldi di
terzuoli (lire 114). Un popolano, scontrato il nobile
Guglielmo da Landriano, lo sollecita a pagargli un antico
debito, e questi l’uccide: il popolo insorge a furia,
respinge i nobili, che con Leon da Perego alla testa
ricovrano ne’ castelli del contado del Seprio, donde,
alleati con Novaresi e Comaschi, poteano recidere il
commercio e i viveri alla città.
</p>

<p>
La plebe vedevasi costretta o a stipendiare qualche
capitano forestiero che la proteggesse anche coll’armi,
o a cercare fra’ castellani un capo cui l’aura popolare
piacesse più che l’arroganza patrizia. Quando i Milanesi
ritiravansi in rotta da Cortenova (1257) abbandonando il
<span class="pagenum" id="Page_20">[20]</span>
carroccio a Federico II, furono raccolti e pasciuti da
Pagano della Torre, signore della Valsassina, il quale
perciò era divenuto idolo dei popolani, ch’egli sosteneva
a spada tratta, fosse virtù o quella affettazione di
generosità con cui i nobili demagoghi velano spesso
l’egoismo. Fatto è che il popolo, volendo un magistrato
proprio che lo schermisse dalla prepotenza de’ nobili,
elesse lui a capitano (1242), finchè si calmarono le ire. Scoppiate
di nuovo, fu sortito a quel grado il suo discendente
Martino (1257), il quale represse i nobili, diè mano a
riformare gli ordini sottraendo le maestranze dal dipendere
dall’arcivescovo, e così montò in istato di vero
signore. Tolto a stipendio il marchese Manfredi Lancia
con mille cavalli, trasse fuori il carroccio, e cominciava
la guerra civile contro i nobili fuorusciti; se non
che persone prudenti rabbonacciarono, e condussero la
<i>pace di Sant’Ambrogio</i>.
</p>

<p>
In essa da una parte i nobili e valvassori, dall’altra
la motta, credenza e popolo, stabilirono che ogni singolar
lite, causa, discordia e controversia tra le parti
avessero a ridursi a pace perpetua: ogni ingiuria si
rimettesse, eccetto se alcuno fosse ingiustamente possessore
di qualche bene: gli elettori, il consiglio, il
Governo, i consoli del Comune o della giustizia, e tutti
gli altri uffiziali ordinarj e straordinarj, emendatori
dello statuto, ambasciadori, metà dovessero essere del
Comune, e metà di valvassori e capitanei: tre trombetti
per il popolo potessero eleggere gli altri tre per la parte
de’ capitanei: tutti gli sbanditi a titolo di Stato fossero
riammessi, e i beni mobili ed immobili restituiti a loro
od agli eredi. Seguivano concessioni e convenzioni speciali
per gli abitanti di Como, di Varese, di Cantù,
d’Angera e pei capitanei d’Arsago: e per riparare i
danni fatti, il podestà spenderebbe ogni anno in granaglia
lire seimila del Comune di Milano; e i Comuni,
<span class="pagenum" id="Page_21">[21]</span>
borghi, luoghi e cascine consegnerebbero le biade a
Milano, secondo il consueto: ciaschedun cittadino fosse
obbligato far condurre a Milano due moggia di mistura
per ogni centinajo di libbre del valsente suo, e chiunque
non fosse in estimo potesse condurre ed estrarre
grani da Milano: in tempo di carestia si potesse cercarne
anche ne’ solaj degli ecclesiastici, e quel che
sovrabbondava al viver loro, tradurlo a Milano. Si tenessero
riparate le strade; non si riscotessero dazj o
gabelle più dell’usato; i pretori farebbero soddisfare
all’offeso delle ruberie sofferte intorno a Milano a
quattro miglia. Martin della Torre e suoi agnati, e tutti
i capitanei e valvassori collegati col popolo, potessero
a volontà ritornare alla parte de’ capitanei e valvassori,
senz’altro carico che di pagare i foderi passati e presenti.
I castelli di singole persone non fossero molestati
dal Comune, se non per decreto del consiglio.
Ne’ borghi e nelle ville le persone maggiori di vent’anni
avessero facoltà di eleggere il proprio rettore per un
anno quando non fossero per consuetudine sottoposti
al podestà di Milano<a class="tag" id="tag11" href="#note11">[11]</a>.
</p>

<p>
Particolareggiammo questa famosa pace per mostrare
come la politica non fosse la predominante nelle transazioni
d’allora, e sempre vi si mescolassero ordinamenti
civili ed economici, che poi si registravano negli
statuti. Sanciva essa l’eguaglianza civile fra nobili e
plebei, e intitolavasi perpetua: ma non seppero nè le
famiglie chetarvisi, nè i popolani usarne con dignità;
e ben presto ecco i nobili costretti a fuoruscire di
nuovo, e cercare ajuto da Como, ove la loro parte prevaleva:
più volte vennero alle prese con avvicendata
<span class="pagenum" id="Page_22">[22]</span>
fortuna, e Filippo arcivescovo di Ravenna legato pontifizio,
accorso a pacare, mandò in esiglio il Torriano
e Guglielmo da Soresina, l’uno capo de’ popolani, l’altro
de’ nobili. Ma quegli tornò, e prevalse: i nobili, perduta
la patria, accolsero il furioso partito di darla ad Ezelino.
Secondo la segreta pratica tenuta con loro, costui
mosse in fatti alla sorda da Brescia per sorprendere
Milano, e già varcata l’Adda, difilavasi battendo per
Monza e Vimercato sopra la metropoli della Lombardia,
quando Martino, avutone spia, radunò a stormo l’esercito
plebeo, e gli girò alle spalle, sollevando i popoli.
Onde non vedersi intercetta la ritirata, Ezelino diè
volta verso l’Adda; ma al ponte di Cassano si trovò a
fronte i nostri (1259), e costretto a battaglia, cadde ferito, e
poco poi spirò da disperato in Soncino. Fu una medesima
esultanza per tutta la Lombardia e la Marca; città
e castella già sue si rendettero o furono prese; suo
fratello Alberico, assediato nella rôcca di San Zenone,
e costretto darsi a discrezione (1260), fu coll’innocente famiglia
mandato agli orribili strazj con cui si manifestano le
vendette popolari; e il grido di libertà sonò con entusiasmo
per tutta la valle padana.
</p>

<p>
Ma troppo spesso i popoli liberati da un padrone non
hanno maggior premura che di trovarsene un altro;
e al cadere degli Ezelini supremò la Casa d’Este. Questa,
avversata da Federico II perchè stretta parente dei
Guelfi di Baviera suoi emuli, oltre il castello e la borgata
da cui traeva il titolo, possedeva il marchesato di
Ancona, e come feudi imperiali Rovigo, Calaone, Monselice,
Montagnana, Adria, Aviano, la signoria di Gavello,
e un’infinità di masserie, giurisdizioni, avocherie
su quel di Padova, Vicenza, Ferrara, Brescia, Cremona,
Parma, nel Polesine meridionale, nella Lunigiana e
ne’ monti toscani, poi nel Modenese e Piacentino, spingendosi
fin verso Tortona a confinare coi marchesi di
<span class="pagenum" id="Page_23">[23]</span>
Monferrato. Alcuni erano liberi allodj, altri feudi militari
o benefizj ecclesiastici, e ne domandavano la conferma
dai papi e dagli imperatori: ma la potenza cui
erano sorti, dava arbitrio agli Estensi di considerarli
come beni proprj. Ferrara, tiranneggiata da Salinguerra,
vecchione indomito e in fatti d’armi famoso,
aveva esibito il primo esempio di sottomettersi a un
principe (1208), attribuendo ad Azzo d’Este arbitrio di far e
disfare il giusto e l’ingiusto<a class="tag" id="tag12" href="#note12">[12]</a>. Anche Modena, straziata
da discordie, elesse signore Obizzo d’Este: sette
<span class="pagenum" id="Page_24">[24]</span>
anni dopo, Reggio la imitò, indi Comacchio, Treviso,
Feltre, Belluno obbedivano direttamente o indirettamente
ai Da Camino. I Veronesi si diedero in signoria
a Mastin della Scala, che cacciò i conti di Sanbonifazio,
i quali per sessant’anni non poterono rientrare in una
città dove aveano signoreggiato. Mastino, ucciso nel
1277, trasmise il dominio al fratello, e questo ai
figliuoli.
</p>

<p>
I Cremonesi, smaniosi di vendicare la sconfitta tocca
nel 1248 sotto Parma, elessero podestà il marchese
Oberto Pelavicino, ghibellino affocato; il quale, secondato
da fuorusciti, li menò contro Parma (1250), ed entratovi,
ne tolse il Gajardo, carroccio cremonese, e molti prigionieri,
<span class="pagenum" id="Page_25">[25]</span>
che furono poi spediti a casa sbracati. Da
questa, che i Parmigiani intitolarono la <i>Mala Giobia</i>,
cominciò la grandezza di quel marchese, che già signore
di Cremona, nel 1252 ottenne d’essere gridato signore
perpetuo di Piacenza, e sarebbe stato anche di Parma
se un <i>vil sartore</i> non fosse sorto a persuadere quanto
valesse meglio la libertà.
</p>

<p>
La vittoria sopra Ezelino crebbe in Milano oltre misura
il credito di Martin Torriano, il quale, inseguendo
i nobili che, fallito il tradimento concertato, s’erano
rifuggiti presso la famiglia Sommariva di Lodi (1259), sottomise
anche questa città. Novecento nobili, afforzatisi
nel castello di Tabiago in Brianza, vi furono presi e
tradotti a Milano (1261), con insulti d’ogni peggior maniera:
però Martino impedì fossero trucidati, e sempre si
astenne dal sangue, dicendo: — Poichè non ho potuto
dar la vita a nessuno, non soffrirò di torla a chichessia».
E veramente egli seppe temperarsi nell’ambizione;
e vedendo che la milizia plebea non bastava a
tener testa ai nobili, non esitò a lasciar nominare capitano
generale il Pelavicino, che così tenne in signoria
quella città, cui Ezelino aveva indarno aspirato.
</p>

<p>
Forte di tale appoggio, la fazione popolare cercò
incremento col portare arcivescovo Raimondo, parente
di Martino. Si opposero con ogni lor possa i nobili,
proclamando Uberto da Settala; onde, per riparare
allo scisma, Urbano IV nominò a quella sede il canonico
Ottone Visconti, che coll’appoggio de’ nobili suoi pari
tenne la campagna, ed occupò molti castelli, massime
nelle parti del lago Maggiore, dove erano i feudi di sua
famiglia. I Torriani presero e spianarono i castelli di
Arona, d’Angera, di Brebbia, occuparono altre terre
dell’arcivescovo; lo perchè essi e la città furono posti
all’interdetto, e bandita contro loro la croce.
</p>

<p>
Amareggiato da ciò, Martino moriva immaturo (1263), e
<span class="pagenum" id="Page_26">[26]</span>
Filippo suo fratello otteneva l’autorità di esso e la tutelava
coll’armi. Como, per insinuazione de’ Vitani, davasi
a lui; per forza la Valtellina, e così Lodi, Novara, Vercelli,
Bergamo: ed egli dissimulava il suo ingrandimento,
tanto che della signoria fece investire Carlo d’Angiò.
Napoleone gli succedette (1265) col titolo d’anziano perpetuo,
quasi ereditario tramandandosi il dominio, benchè i
Torriani non ne cercassero il titolo.
</p>

<p>
A differenza degli altri tiranni, stavano essi coi Guelfi,
onde prosperarono per le vittorie degli Angioini. Accampava
coi Ghibellini il Pelavicino, che avea sottoposte
anche Pavia e Brescia: ma questa, all’udire la
morte di Manfredi, trucidò i soldati di esso, e invocò
i Torriani, che, accolti a rami d’ulivo, vi rimpatriarono
i Guelfi, e ne furono gridati signori. Un altro Torriano
era governatore di Vercelli, ma i Ghibellini milanesi
fuorusciti il sorpresero ed uccisero. Emberra del Balzo,
podestà di Milano per re Carlo, consigliò a trucidare
cinquantadue parenti degli assassini; della quale atrocità
piansero tutti i buoni, e Napoleone sclamò: — Il
sangue di questi innocenti ricadrà su’ figli miei».
Quando poi, al comparire di Corradino, quei che erano
a parte d’impero rialzarono il capo, e Oberto Pelavicino
e Buoso da Dovara minacciarono rinnovare i tempi di
Federico e d’Ezelino, Milano incalorì le città, e con
Vercelli, Novara, Como, Ferrara, Mantova, Parma, Vicenza,
Padova, Bergamo, Lodi, Brescia, Cremona, Piacenza
ritessè la Lega Lombarda (1267), unendosi col marchese
d’Este e con quel di Monferrato, il quale fu nominato
capitano.
</p>

<p>
Allora Cremona e Piacenza, buon o malgrado, indussero
il Pelavicino ad abdicarsi della signoria, ond’egli
si ritirò ne’ suoi castelli di Gusaliggio, Busseto, Scipione,
Borgo San Donnino, e morì lasciando la sua
famiglia ricca ma non sovrana. Il Dovara, di cui il
<span class="pagenum" id="Page_27">[27]</span>
legato pontifizio erasi valso per snidare il predetto,
sperava rimanere signor di Cremona; ma ne fu egli
pure cacciato, abbattute le sue case, assediata la sua
rocchetta sull’Oglio, e poichè la vide capitolare ed essere
rasa, ricoverò fra’ monti a morire senza dovizie
nè potenza.
</p>

<p>
Al contrario, Napoleone continuava da signore in
Milano, sostenuto anche dal cugino Raimondo, ch’era
stato fatto patriarca di Aquileja, e che, andando alla
sua sede (1274), menò seco sessanta nobili garzoni milanesi
per scudieri, riccamente divisati con arme e cavalli
bellissimi; cinquanta cavalieri aurati, ciascuno con
quattro cavalli e uno scudiere; sessanta militi con due
cavalli ciascuno, e cento uomini d’arme cremonesi
(<span class="smcap">Corio</span>). Tanto era ricca quella casa. Napoleone, assoldate
truppe, tenne la lancia alle reni dei nobili, e più
volte ne uscì vittorioso; tutto guelfo ch’egli era, si fece
costituire vicario dall’imperatore Rodolfo d’Habsburg;
e senza lasciarsi lusingare da favori nè atterrire da
scomuniche, resisteva al papa e all’arcivescovo Ottone
Visconti.
</p>

<p>
Men costante di lui, il marchese di Monferrato mutossi
capitano della parte ghibellina, con sè traendo
Pavia, Asti, Como e i fuorusciti di Milano. Questi ultimi
aveano per centro Como e per capo il Visconti,
che, escluso sempre dall’arcivescovado, menava fazioni
e battaglie nelle pianure e sui laghi che fanno deliziosa
l’alta Lombardia. I nobili, disperati d’altro soccorso, riduconsi
a Pavia (1276), e inducono Gotifredo conte di Langosco
a farsi loro capo e aspirare così alla signoria del Milanese:
di fatto egli campeggiò sul lago Maggiore, e prese
Arona e Angera; ma Cassone della Torre, avuto una
smannata di Tedeschi da Rodolfo, prese lo stesso conte
con molti nobili, a trentaquattro de’ quali fe’ mozzare
la testa in Gallarate. Era fra essi Teobaldo Visconti
<span class="pagenum" id="Page_28">[28]</span>
padre di Matteo; onde l’arcivescovo Ottone si incalorì
alla vendetta: da’ Canobiesi fece allestire una flottiglia,
comandata da Simone di Locarno, famoso prode, il
quale, ito a Como, resuscitò la parte de’ Visconti. Quivi
attestatisi, e soccorsi da Pavesi e Novaresi guidati da
Ricardo conte di Lomello (1277), i Visconti ripresero Lecco,
Civate ed altre rôcche, e attraverso alla Martesana procedeano
sopra Milano. I Torriani stavano a malaguardia
in Desio, dove furono sorpresi e messi in isbaraglio:
Napoleone co’ suoi parenti Mosca, Guido, Rocco, Lombardo,
Carnevale furono chiusi in gabbie nel castel
Baradello di Como: Cassone ebbe tempo di fuggire a
Milano, ma solo per vedere il popolo saccheggiare i
palazzi de’ suoi, onde ricoverò presso Raimondo patriarca,
col cui appoggio alimentò a lungo la guerra;
finchè, spintosi co’ suoi sin alle porte di Milano (1281), a Vaprio
fu interamente sconfitto.
</p>

<p>
A Ottone si fece incontro il popolo gridando <i>Pace,
pace</i>, ed egli la diede; proibì ogni persecuzione o vendetta,
e tolse per capitano Guglielmo marchese di Monferrato,
al quale allora obbedivano Pavia, Novara, Asti,
Torino, Alba, Ivrea, Alessandria, Tortona, Casale. Costui,
sentendosi forte, facea da padrone; onde l’arcivescovo
si guadagnò le case Carcano, Castiglioni, Mandello,
Pusterla ed altre caporali; e côlto il destro che
colui stava fuor di città, occupò il Broletto, chiuse le
porte in faccia al marchese, e restato unico padrone,
fecesi proclamare signore perpetuo. Il popolo sotto i
Torriani erasi già avvezzo a un padrone; i nobili, da
questi abbattuti e spinti in esiglio, non sentivansi forza
a resistere: talchè senza molti ostacoli la maggiore
repubblica dell’antica Lega Lombarda diveniva un principato.
</p>

<p>
L’arte e la fortuna giovarono i Visconti a renderlo
ereditario ed abbracciarvi tutta Lombardia, spodestando
<span class="pagenum" id="Page_29">[29]</span>
o ereditando de’ principotti insignoritisi di ciascuna
città.
</p>

<p>
E l’un dopo l’altro tutti i paesi che erano usciti repubblicani
dalla pace di Costanza, si restringeano a
signoria di un solo, e invece di giovarsi dell’interregno
per consolidare le proprie costituzioni, si disperdevano
in superbie iraconde; invece della ragionevole soggezione
per cui gli Stati fioriscono, riottavano nell’anarchia,
che fa parer desiderabile la servitù. Tutti gli uomini
si erano dati a una fazione, e le fazioni sempre si danno
a un uomo, il quale trovasi padrone di quanti ad essa
si addissero, e che non gli domandano se non di farla
trionfare; trionfato, attribuivano i poteri ad un capitano
o difensore del popolo, e glieli prorogavano per tre,
cinque, dieci anni, abituando lui a principare, sè ad
obbedire. E poichè il popolo vincitore sentivasi inetto
a governare, se ne rimetteva a qualche signore, nobile
per lo più, eppure destinato a reprimere i nobili. Così
nella moderna Inghilterra si ebbe sempre bisogno di
un lord, anche per far provvedimenti contro i lord.
</p>

<p>
Consueto effetto delle rivoluzioni, non si esitava a
sagrificare la libertà ad un nome vano, alla passione
del momento, diritti smisurati commettendo ad un’assemblea
o ad un magistrato. Milano nel 1301 al capitano
del popolo, al giudice della credenza di Sant’Ambrogio
e al priore degli anziani del popolo concedeva
la podestà più preziosa, quella di far leggi. I popolani
fiorentini riusciti vincitori, «a ser Lando da Gubbio
puosono uno gonfalone di giustizia in mano, e diengli
imperio sopra chi attentasse contro li Guelfi e lo presente
stato; il quale bargello avea balìa niuna solennità
servare, ma di fatto senza condannazione procedere in
avere e in persona». Nel 1380 fecero riformagione
che gli otto di <i>balìa</i> potessero spendere diecimila fiorini,
senza darne conto segreto o palese, in perseguire
<span class="pagenum" id="Page_30">[30]</span>
e far morire i ribelli del Comune in ogni forma e via
e modo che a loro meglio paresse<a class="tag" id="tag13" href="#note13">[13]</a>. Altrove le
balìe, i <i>cinque dell’arbitrio</i> o simili riceveano mandati
temporarj, che intepidivano la gelosa cura della libertà
e spianavano il calle alla tirannide.
</p>

<p>
Rimosso il pericolo della dominazione forestiera e
cresciute le dovizie e gli agi del vivere, i cittadini si
applicarono all’industria smettendo le armi. Ne crebbero
d’importanza i nobili, i quali dalla fanciullezza si
educavano agli esercizj e a portare un’armadura di
ferro a tutta botta, sotto la quale invulnerabili dalle
picche della milizia cittadina, trionfavano quasi senza
pericolo; la sicurezza del vincere crescea baldanza di
osare, e facilmente argomentavansi di dominare sopra
gente ch’era invalida a resistere. Più lo fecero quando
i capitani di ventura posero il valore a servizio di chi
pagava, e patteggiavano coi tirannelli per sostenersi, o
aspiravano essi medesimi al primo grado.
</p>

<p>
Il tempestare cittadino aveva indotto stanchezza, e
sempre è il benvenuto chi, all’estremo d’una rivoluzione,
giunge a ricompor le cose, quand’anche al tumulto
sostituisca l’abjezione e il letargo. Voi che vedeste
i Romani, repubblicani affocati, acconciarsi alla stemperata
tirannia degl’imperadori, non istupirete che di
nuovo i ridesti Italiani soffrissero i duri sproni de’ tirannelli.
Del cadere sotto un signore soffrivano i grandi,
impediti dai loro arbitrj e dagli sfrenati appetiti d’una
più o men ristretta oligarchia: ma la plebe si trovava
giovata del non esser più esposta alle ire di tutta una
parte, e al soperchiare d’ogni emulo e d’ogni avversario;
e dell’obbedire, anzichè a molti, ad un signore
solo e lontano, il quale non avrebbe passione d’offendere
gl’individui, anzi interesse di procacciare il fiore
di tutti: e ne sperava quella giustizia e quella sicurezza
<span class="pagenum" id="Page_31">[31]</span>
che, se non un compenso, sono un ristoro alla privazione
della libertà. Contenta della quiete interna, del
freno posto agli oligarchi, degli spettacoli e delle pompe,
ne voleva bene ai principi; e contro quegli stessi che
ci sono dipinti pei peggio ribaldi, rado o non mai la
vedremo insorgere, benchè non mai cessassero quelle
congiure di pochi, che fallendo rinfiancano la potenza
che aveano inteso demolire. I letterati e i leggisti, dei
quali crescevano il numero e l’importanza, attingevano
dal diritto romano canoni di servilità, e sempre aveansi
in pronto una diceria, colla quale alle assemblee popolari
persuadere i vantaggi della tirannide. I nobili, a
cui danno cadeva questa rivoluzione, ribramando il
passato e invidiando gli uomini nuovi, pur non sapevano
affratellarsi nè ai Comuni nè tra sè in quell’accordo,
che in altri paesi li ridusse opportuno contrappeso
alla monarchia nascente: pertanto poneansi a
corteggiare il signore onde ottenere qualche brano di
autorità, di godimenti, di arroganza; o gittavansi a
macchinazioni, che porgeano a quello buona ragione
di sterminarli o comprimerli. Insomma mancava a tutti
il sentimento della legalità, fosse per assodare le repubbliche,
fosse per temperare i principati.
</p>

<p>
E le repubbliche a breve andare mutavansi in signorie
senza avvedersene, come senza avvedersene
erano salite alla libertà. I tiranni (tal nome i nostri, al
modo greco<a class="tag" id="tag14" href="#note14">[14]</a>, davano a coloro, buoni o malvagi,
che usurpavano dominio in libera terra) aveano cura
di farsi decretare solennemente, dagli anziani o dalle
assemblee popolari, il titolo e i poteri di signori generali
per tempo limitato, e ricevere l’investitura colla
<span class="pagenum" id="Page_32">[32]</span>
tradizione dello stendardo e del carroccio. Faceasi
dunque mostra di rispettare la sovranità del popolo;
sicchè, al governo monarchico innestando forme costituzionali,
pareva dovesse impedirsi il despotismo, le
magistrature popolari moderare i signori, che di rimpatto
resterebbero protetti dalle leggi e dalla nazionale
garanzia. Ma come in Roma gl’imperatori dominarono
assoluti perchè rappresentavano il popolo sovrano,
così questi tirannelli nessun limite legale trovavano ad
un potere che dal popolo era attribuito.
</p>

<p>
Non era dunque necessario frutto della democrazia
la tirannide, bensì conseguenza aristocratica, giacchè
ogni oligarchia è gelosa ed esclusiva, e chiede ingrandire
a scapito degli altri. La tirannide poi serviva effettivamente
gl’interessi popolari, elevando gli infimi
contro i prischi prevalenti: per modo che, quand’anche
fosse cacciato il tiranno, rimaneva la gente nuova ed
estrania, da lui assisa sui beni confiscati. Allora i primi
spogliati s’affacciavano alla riscossa, cacciavano la gente
nuova, faceano nuovo spartimento, e quella vicenda
irrequieta non lasciava tampoco il riposo, che erasi
sperato compenso alla servitù.
</p>

<p>
Le rivolte non erano impeti di libertà; voleasi cangiare
di signoria, ma il governo restava pur sempre
militare e dispotico, giacchè ai disuniti bisognavano
capi assoluti; s’applaudiva ai giudici che castigassero i
caduti dominatori, per quanto eccedessero; i partigiani
dei nuovi pretendeano franchigie e indipendenza; i
vinti fuoruscivano, istituendo un governo tirannico perchè
indipendente dalla pubblica volontà, e che pretendeva
dal di fuori governare la patria, sovvertirla, mutarla;
il nuovo padrone secondava le proprie passioni,
e conoscendosi vacillante, si reggea con politica subdola
e giustizia inumana, gettando a spalle ogni moderazione
e generosità.
</p>

<p>
<span class="pagenum" id="Page_33">[33]</span>
</p>

<p>
Il dominio che una città aveva già acquistato sopra
altre, diveniva una signoria, che gli ambiziosi attendevano
ad ampliare; onde l’Italia settentrionale, che alla
pace di Costanza trovavasi sminuzzata in tante repubbliche
quante città, queste vide aggregarsi attorno ad
alcuni centri, e formare gli Stati nuovi, la cui storia
così varia è ribelle a quel procedimento sistematico
che si rivela dove un signore unico determina o almeno
dirige gli avvenimenti d’un paese.
</p>

<div class="chapter">
<h2 id="cap95-9">CAPITOLO XCV.
<span class="smaller">Toscana.</span></h2>
</div>

<p>
La salda dominazione degli antichi marchesi Bonifazj
aveva impedito alla Toscana di ridursi libera come
le città lombarde ma estinti quelli colla contessa Matilde (1115),
le dispute che intorno alla costei eredità si agitarono
fra i pontefici e gl’imperatori, offrirono ai Comuni
il destro d’emanciparsi, e agli uni o agli altri appoggiandosi
acquistar privilegi, o nella lotta usurparli<a class="tag" id="tag15" href="#note15">[15]</a>.
Federico II, erede dell’ultimo duca di Svevia fratello
del Barbarossa, vi tenne de’ vicarj, ma ognora più scadenti
d’autorità, e ricoverati in qualche terra castellata,
come Sanminiato, che perciò fu detto al Tedesco.
</p>

<p>
Del territorio rimanevano in dominio signori forestieri;
o longobardi, come i marchesi di Lunigiana, i
conti Guido, quei della Gherardesca; o franchi, come
i marchesi Oberto, quei del Monte Santa Maria, i conti
Aldobrandeschi, gli Scialenga, i Pannochieschi, gli Alberti
del Vernio, della Bevardenga, dell’Ardenghesca, e
così via.
</p>

<p>
<span class="pagenum" id="Page_34">[34]</span>
</p>

<p>
Fiesole, avanzo delle città onde gli Etruschi aveano
coronato le alture italiche, già da Cicerone notata per
gran lusso e spese d’imbandigione, deliziosi poderi,
fabbriche suntuose, mutati i tempi, avea ridotto a battistero
un bellissimo avanzo di antichità pagana; eretto
il duomo, ove nel 1028 il vescovo Jacopo Bavaro trasportò
le reliquie di san Romolo patrono della città; e
di lassù le famiglie patrizie minacciavano gli uomini
del piano. Ma era giunto il tempo che questi a quelle
prevalessero; e Firenze, inferiore per postura a Fiesole
come a Pisa per opportunità di commercio, maturava
la libertà, che a lungo dovea poi custodire e sempre
amare. La prima adunanza generale di popolo vi si
tenne il 1105 per istanza del vescovo Ranieri: la prima
impresa che se ne rammenti è la spedizione del 1113
contro Ruperto vicario imperiale, il quale, postato a
Montecáscioli, bicocca dei conti Cadolingi, molestava i
Fiorentini, finchè essi non l’ebbero scovato e ucciso, e
spianata la sua rôcca.
</p>

<p>
Trascinata da Pisa nella briga contro Lucca, Firenze
conosce le proprie forze, e le usa a sottomettere i castellani;
«perocchè in tutte le terre sono molti nobili
uomini, conti e cattani, i quali l’amano più in discordia
che in pace, e ubbidisconla più per paura che per
amore» (<span class="smcap">Dino Compagni</span>); abbatte i castelli, che impacciano
il traffico e ricoverano i prepotenti; obbliga
le famiglie antiche a scendere dalla minacciosa Fiesole<a class="tag" id="tag16" href="#note16">[16]</a>,
e i popoletti ad accettare le sue leggi, come
fece coi cattani di Montorlandi e con quei di Chiavello,
che, riscattatisi dai conti Guido, s’erano collocati in un
bel <i>prato</i> sul Bisenzio, donde prese nome la lieta città
<span class="pagenum" id="Page_35">[35]</span>
che vi fabbricarono<a class="tag" id="tag17" href="#note17">[17]</a>. Dai Buondelmonti, che nel
castello di Montebuono esigeano pedaggi da chiunque
passasse, non potendo ottener ragione, Firenze li vinse (1143),
ed obbligò a venire in città. Dal conte Uggero volle
promessa di non far male ad alcun Fiorentino, anzi
ajutarli, esser con loro in guerra, abitare tre mesi in
città, dando in pegno i castelli di Collenuovo, Sillano,
Trémali. I signori di Pogna, che non posavano di molestare
il Valdelsa, furono domi coll’arme, e demolite
quella e le torri di Certaldo e quante n’erano sin a Firenze,
che che strepitasse il Barbarossa di questa che
a lui pareva lesione del potere imperiale. Nel 1197
comprava il castello di Montegrossoli in Chianti: nel 99
squarciava quel di Frondigliano, poi con lungo assedio
Semifonti e il castello di Combiata, riottosi al Comune:
nel 1220 disfece Mortenana castello degli Squarcialupi,
e in appresso quelli di Montaja, di Tizzano, di Figline,
di Poggibonzi, di Vernia, di Mangona: abbattè le famiglie
dinastiche dei Cadolinghi di Capraja, degli Ubaldini
di Mugello, degli Ubertini di Gaville, dei Buondelmonti
nel Valdambria: fabbricò una terra dove potessero rifuggire
quelli di Castiglion Alberti, della badia d’Agnano,
della pieve di Prisciano, di Campannoli, di San
Leolino, di Monteluci, di Cacciano, di Cornia, ville signorili
che così restavano deserte.
</p>

<p>
Più poderosi di tutti erano gli Alberti; ma essendosi
divisi per stipiti, poterono dalla città essere sottomessi
a patti o a forza. Nel 1184 il conte di Capraja di quella
famiglia colla moglie e i figliuoli si dava in accomandigia
alla Repubblica fiorentina, obbligandosi consegnare
ai consoli di essa una delle torri di Capraja, da custodire
o distruggere a voglia; e subito troviamo i membri
di quella famiglia rettori e consoli nella città. Ma
<span class="pagenum" id="Page_36">[36]</span>
poi guastatisi con essa, malmenavano i passeggieri e i
villani, sicchè i Fiorentini v’andarono a oste, e distrutto
il loro castello di Malborghetto, costruirono quel di
Montelupo per tenerli in freno. Invano il conte Guido
Borgognone cercò opporsi istigando a guerra i Pistojesi,
cui erasi giurato fedele (1204): vinto, dovette co’ suoi figli e
cogli uomini di Capraja prestare omaggio al Comune
di Firenze, sottoponendogli quella terra, pagando ventisei
denari per ogni focolare, e promettendo far guerra
a volontà de’ consoli contro chiunque, eccetto i Lucchesi
per tre anni, e l’imperatore per sempre: i consoli
di Firenze a vicenda prometteano difenderli dai
Pistojesi e da ogni altro nemico, e non diroccare il
castello di Capraja<a class="tag" id="tag18" href="#note18">[18]</a>. Non però quei conti stettero
così ai patti, che Firenze non fosse costretta più volte
osteggiarli: certo rimasero potenti a segno, che molti
ajuti poterono dare ai Pisani per ricuperare l’isola di
Sardegna.
</p>

<p>
Nel 1273 il consiglio generale dei Trecento e lo speciale
dei Novanta approvavano si comprasse dal conte
Guido Salvatico gli uomini, le terre, i castelli di Montemurlo,
di Montevarchi, Empoli, Monterappoli, Vinci,
Cerreto, Collegonzi, Musignano, Colledipietra, pagando
ottomila fiorini piccoli; la qual somma verrebbe somministrata
dai Comuni redenti a proporzione della lira,
cioè dell’estimo<a class="tag" id="tag19" href="#note19">[19]</a>.
</p>

<p>
Alcuni signori mantennero negli aviti castelli una
sovranità locale, come i Pazzi nel Valdarno, i Ricásoli
nel Chianti. Una consorteria di Longobardi o Lambardi
<span class="pagenum" id="Page_37">[37]</span>
padroneggiava la Versilia, cioè la valle di Seravezza. Gli
Ubaldini diramavansi in tanta parentela, da dominare
quasi un principato<a class="tag" id="tag20" href="#note20">[20]</a>. I Pulci, i Nerli, i Gangalandi,
i Giandonati, i Della Bella avevano inquartato alle loro
armi quella d’Ugo di Brandeburgo, marchese di Toscana
al tempo di Ottone III, dal quale aveano ricevuto
la nobiltà; e il giorno di san Tommaso festeggiavano
nella badìa di San Settimo il nome di quel barone<a class="tag" id="tag21" href="#note21">[21]</a>.
Altri casati si elevarono in città pel traffico, come i
Cerchi, i Mozzi, i Bardi, i Frescobaldi, poi gli Albizzi e
i Medici; e talora vennero assaliti nelle proprie case,
come i vassalli nelle rôcche.
</p>

<p>
Aggiungansi le signorie ecclesiastiche; perocchè, siccome
i monaci Santambrosiani a Milano, così gli abati
di Agnano, di Montamiata, del Trivio, di Passignano,
di Monteverde erano principi sui loro beni; massime
quelli di Sant’Àntimo in val d’Orcia, cui Lodovico Pio
avea concesso quasi tutto il territorio fra l’Ombrone,
l’Orcia e l’Asso, tanto che sopra il patrimonio d’essa
badìa Lotario II assegnò mille mansi per regalo nuziale
ad Adelaide. Gli abati dell’Isola presso Staggia
nel Volterrano furono baroni su tutta l’isola e sul popolo
di Borgonuovo; e Castelnuovo dell’abate, Gello
dell’abate, Vico dell’abate e tant’altri nomi consimili
ricorrenti segnano villaggi nati per opera di questi
monaci toparchi.
</p>

<p>
<span class="pagenum" id="Page_38">[38]</span>
</p>

<p>
Eguale avviamento, chi cercasse, troverebbe in tutti
i Comuni della Toscana. Montegémoli dei conti Guido
si sottoponeva al monastero di Monteverde, da cui fu
ceduto a Volterra il 1208; e così Querceto e Castelnuovo
da Montagna. Nel 1221 i conti Aldobrandeschi si accomandavano
ai Sanesi, dando in pegno i castelli di Radicóndoli
e Belforte; altrettanto i signori di Montorsajo
e i Cacciaconti di Montisi, e varie famiglie nobili di
Chiusdino. Agli abati di Sant’Antimo fu tolto Montalcino,
paese cominciato s’un colle vestito di elci, e allora cinto
di mura.
</p>

<p>
Siena combattè gli Scalenghi; nel 1212 comprava le
appartenenze di Asciano; fin poi dal 1151 Palteniero
Forteguerra le aveva sottomesso le sue castella, fra cui
San Giovanni d’Asso. Così le si sottomisero i Salimbeni
di Belcaro, i visconti di Campagnatico ed altri. Ma Omberto
di Campagnatico verso il 1250 aggrediva sulla
strada quanti erano amici a Siena, finchè alcuni Senesi
travestiti da frati s’introdussero nel suo cassero e l’uccisero.
Anche gli Ubaldini molestarono lungamente le
valli del Santerno e della Sieve: i Pannochieschi continuavano
a dominare Montemassi, che Castruccio nel
1328 fece ribellare a’ Senesi, i quali pertanto coll’armi
e la fame lo vinsero e fecero distruggere, e tal fatto
dipingere nel palazzo del concistoro da Simone Memmi.
I Salimbeni, perchè decapitato uno e imprigionati altri
di loro consorteria, nel 1374 mossero guerra al Comune
di Siena, e ripresero Montemassi: ne nacque
guerra; infine si compromise la cosa nella Signoria
di Firenze, e la rôcca rifabbricata fu resa a quel Comune<a class="tag" id="tag22" href="#note22">[22]</a>.
</p>

<p>
I castelli del Chianti furono incentivo di guerre fra
Siena e Firenze, che ivi confinano; e Montepulciano, di
<span class="pagenum" id="Page_39">[39]</span>
cui s’ignora l’origine, ma già si trova mentovato nel
715, si collocò a devozione de’ Fiorentini, promettendo
non imporre gabelle alle merci di questi, e offrire pel
san Giovanni un cero di cinquanta libbre, e l’annuo
tributo di cinquanta marche d’argento. I Senesi ne
mossero richiamo davanti un congresso di nobili del
vicinato e di rappresentanti delle città; e dall’esame
apparve che da quaranta e più anni non apparteneva
al distretto di Siena, ma era dominato da alcuni conti
teutonici. Non vi s’accontentò Siena, e più volte ritentò
sommettere colle armi Montepulciano, che fu distrutto
e rifabbricato, e dopo molte vicende si accomandò a
Siena, promettendo avere gli stessi amici e nemici, non
levar dazj o gabelle sui Senesi, offrire, il giorno di Maria
Assunta, un cero fiorito di cinquanta libbre, ad ogni
richiesta mandare due cittadini al parlamento in Siena,
eleggere fra i cittadini di quella il podestà e capitano
col salario di quattrocento lire ogni semestre, i quali
però governassero secondo gli statuti di Montepulciano.
</p>

<p>
Grosseto, centro della valle del basso Ombrone senese,
nacque attorno al Mille, e fu città quando Innocenzo
II nel 1138 vi trasferì la sede vescovile di Roselle,
antica città etrusca, allora caduta ed esposta alle
infestazioni dei ladri. Stette a signoria degli Aldobrandeschi
di Sovana, i quali poi s’accomandarono alla Repubblica
di Siena, a cui i Grossetani stessi giurarono
sommessione, e il tributo di lire quarantotto annue
e cinquanta libbre di cera; come il vescovo tributava
venticinque lire e un cero di libbre dodici. La sommessione
però fu sempre irrequieta, e più volte scossa.
</p>

<p>
Pistoja, venuta su dopo asciugati i suoi paduli nel
500, ebbe ricche famiglie, tra cui i progenitori dei conti
Guido e anche dei Cadolingi; fu governata dal vescovo,
dal conte, dal gastaldo; e dopo morta la contessa Matilde
si emancipò. I suoi statuti sono i più antichi che
<span class="pagenum" id="Page_40">[40]</span>
si conservino: nel 1150 già aveva podestà e consiglieri,
a’ quali il cardinale Ugo, legato pontificio e discepolo
di san Bernardo, scriveva perchè cassassero
l’illecito giuramento che faceano, entrando in carica, di
non far mai bene agli Spedalinghi nè in vita nè in
morte. Quel Comune sottopose i vassalli vescovili di
Lamporecchio, i conti Guido di Montemurlo, i conti di
Capraja, i conti Alberti di val Bisenzio, i popoli di Artimino
e Carmignano.
</p>

<p>
Cortona componeva il suo Comune di consoli, nobiltà
(<i>majores milites</i>), capi mestieri, con un camerlingo
e cancelliere: il consiglio di credenza constava di
venti nobili; il generale di cento cittadini e artieri. Nel
1213 gli Alfieri le cedettero il castello di Poggioni,
promettendo che almeno un di loro terrebbe famiglia
in città; i Bandinucci Montemaggio, i Balducchini Castelgherardi,
i Mancini Ruffignano, i Bostoli Cignano, i
Baldelli Peciana, i Venuti Cigliolo, i Tommasi Cintoja,
i Boni Fusigliano, i Cappi Ossaja, i Pancrazj Ronzano,
i Serducci Danciano, i Melli Borghetto e Malalbergo sul
lago Trasimeno, i Passerini Montalla. Sottopose pure i
marchesi di Petrella, di Pierle, di Mercatale, gli Alticozzi,
i Semini, i Rodolfini, i Vagnucci, i Camaldolesi
del priorato di Sant’Egidio, facendoli entrare in città,
sicchè nel 1219 ampliò le mura a chiuder anche il sobborgo
di San Vincenzo. Amicizie e guerre avvicendò
cogli Aretini, che nel 1269 sorpresala, la saccheggiarono
e smantellarono, obbligandola a prender sempre
per podestà un Aretino. Alfine v’acquistarono dominio
i Casati, fatti vicarj dell’Impero fin quando la repubblica
fiorentina non la sottomise.
</p>

<p>
Ai paesani liberati le città apprestavano nuovi borghi,
e se gli amicavano colle franchigie (t. VI, p. 53,
54). Firenze univa al proprio <i>contado</i> tutti quelli datisi
spontanei, facendoli partecipi al diritto di cittadinanza,
<span class="pagenum" id="Page_41">[41]</span>
e dividendoli in quartieri; mentre quelli sottoposti
a forza o acquistati a denaro formavano il <i>distretto</i>,
ciascuno con patti e condizioni particolari. Comunelli,
pievi, popoli aveano stretto leghe per difendersi dalle
violenze, obbligandosi a sbrattare il proprio territorio
da malfattori e banditi, tener sicure le strade, rifare
del danno chi ne soffrisse, avendo all’uopo uffiziali e
spese comuni.
</p>

<p>
Essa Firenze, venuta a libertà più tardi de’ Comuni
lombardi, ebbe men lunga lotta e più pronto sviluppo
di civiltà, d’arti, di commercio; evitò le guerre col Barbarossa,
e potè far senno dell’esperienza altrui. La postura
sua e l’indole degli abitanti contribuirono a conservarvi
que’ costumi semplici e schietti, de’ quali una
descrizione ci è data dal più immaginoso poeta e fedele
cronista de’ mezzi tempi, Dante, che canta come,
a’ giorni dell’atavo suo Cacciaguida, Firenze, ancora
dentro angusto ricinto, si stesse in pace sobria e pudica;
non i soverchi ornamenti femminili più che la persona
stessa attiravano lo sguardo; non faceva ancora, sin dal
nascere, paura la figlia al padre, che pensava già al
tempo immaturo e alla grossa dote dei maritaggi; Bellincion
Berti<a class="tag" id="tag23" href="#note23">[23]</a> ed altri illustri cittadini portavano
cintura di cuojo, e stavano contenti a veste di pelle
scoverta; le loro donne non si partivano lisciate dallo
specchio, ma attendendo al fuso ed alla conocchia, vegliavano
a studio della culla, consolando i bambini con
quel mozzo parlare che trastulla da prima i genitori;
<span class="pagenum" id="Page_42">[42]</span>
e traendo la chioma alla rocca, colla famiglia ragionavano
non di vanità e fole, ma de’ Trojani, di Fiesole,
di Roma.
</p>

<p>
Ai quali versi, che tutti hanno a memoria, commenta
il buon Giovanni Villani: — In quel tempo (cioè del
1250) i cittadini di Firenze viveano sobrj e di grosse
vivande e con piccole spese, e di molti costumi grossi e
rudi; e di grossi drappi vestivano le loro donne; e
molti portavano pelli scoperte senza panno, con berrette
in capo, e tutti con usatti in piedi; e le donne
della comune foggia vestivano d’un grosso verde di
cambrasio per lo simile modo; ed usavano di dar dote
cento lire la comun gente, e quelle che davano alla
maggioranza, ducento; e in trecento lire era tenuta
sfolgorata; e il più delle pulzelle che andavano a marito
avevano venti anni o più. E di così fatto abito e
costume e grosso modo erano allora i Fiorentini con
loro leale animo e tra loro fedeli». E Benvenuto da
Imola: — Le fornaje allora non portavano perle nei calzari,
come ora fanno ivi ed a Genova e Venezia.....
Semplice e parco è il vitto de’ Fiorentini, ma con mirabil
mondizia e pulitezza: le genti basse vanno alle
taverne, ove sentono si mescia buon vino, senza darsi
pensiero, mentre i mercanti servano mediocrità».
</p>

<p>
Queste descrizioni, esagerate forse, ma sopra un
fondo di vero, compiremo col rammentare come, dovendo
i Pisani procedere a impresa sopra le isole Baleari,
Firenze si esibì di vegliare frattanto alla sicurezza
della loro città; poi, offertole un premio, chiese due
colonne di porfido. Il fatto e il guiderdone dicono assai
di quell’età.
</p>

<p>
Così Firenze cresceva in riposato vivere di cittadini,
quando la privata nimicizia di due case l’appestò colle
fazioni de’ Guelfi e Ghibellini. Buondelmonte de’ Buondelmonti,
già signori di Montebuono nel val d’Arno,
<span class="pagenum" id="Page_43">[43]</span>
avea fidanzata una figliuola di Oderigo Giantrufetti degli
Amedei (1215). Ora cavalcando egli un giorno davanti la casa
de’ Donati, Aldruda donna di questi gli fece motto, e
mostrandogli la sua figliuola, bellissima e unica ereditiera
di lauto patrimonio, gli disse: — Io l’avevo cresciuta
e serbata per te». Buondelmonte ne restò invaghito,
e ruppe le nozze coll’altra. Vivo sdegno ne concepì
Oderigo, ed affiatatosi co’ parenti suoi, Uberti, Fifanti,
Lamberti, Gangalandi, deliberarono batterlo e fargli
vergogna; ma Mosca de’ Lamberti proferì la mala parola:
<i>Cosa fatta capo ha</i>, quasi a dire — Freddiamolo,
chè dopo il fatto si rattoppa»; e il giorno che, vestito
nobilmente di nuovo di veste bianca in su un bianco
palafreno, menava moglie, a piè del Ponte Vecchio l’uccisero.
Il popolo diede addosso agli uccisori, e ne
cominciarono gravi nimicizie fra i cittadini, ciascuno
parteggiando per questo o per quello sotto il nome di
Guelfi o di Ghibellini, sicchè la città ebbe sembianza
di due campi nemici. A San Pier Scheraggio stavano
le case degli Uberti, che seguiti dai Fifanti, Infangati,
Amedei, Malespini, combattevano i Bagnesi, i Pulci, i
Guidalotti, i Gherardini, i Foraboschi, i Sacchetti, i Manieri,
i Cavalcanti, d’intenzione guelfa. Al duomo attorno
alla torre dei Lancia restringeansi Barucci, Agolanti,
Brunelleschi, contendendo con Tosinghi, Agli, Sizi, Arrigucci.
A porta San Pietro i Tedaldini coi Caponsacchi,
Elisei, Abati, Galigaj contrastavano i guelfi Donati, Visdomini,
Pazzi, Adimari, Della Bella, Cerchi, Ardinghi.
La torre dello Scarafaggio de’ Soldanieri in San Pancrazio
spiegava la bandiera ghibellina, sostenuta dai
Lamberti, Cipriani, Toschi, Migliorelli, Amieri, Pigli,
contro Tornaquinci, Vecchietti, Bostichi. Così ne’ restanti
sestieri; e anche in Borgo i Buondelmonti guerreggiavano
gli Scolari, stando con quelli i Giandonati,
Gianfigliazzi, Scali, Gualterotti, Importuni guelfi, con
<span class="pagenum" id="Page_44">[44]</span>
questi i Guidi, Galli, Capiardi, Soldanieri; e oltr’Arno
i Gangalandi, Ubriachi, Mannelli ghibellini, guelfi i
Nerli, i Frescobaldi, i Bardi, i Mozi: ed a vicenda si
cacciavano, e chiedeano alleanza nelle altre città e dai
castellani di loro amistade.
</p>

<p>
Al tempo di Federico II i Ghibellini prevalsero, e
fra essi gli Uberti (1249) impacciavano il commercio di Firenze,
e invitato uno stuolo di Tedeschi con Federico
d’Antiochia figlio dell’imperatore, snidarono dalla città
i Guelfi. Nella mischia era perito Rustico Marignolli,
caporione di questa parte; e i suoi, per non lasciarlo
all’insulto de’ nemici, tornarono indietro senza curar
di pericolo, e portando i ceri e la bara da una mano,
dall’altra armi ferocissime, gli fecero esequie singolari.
I Ghibellini trionfanti abbatterono le torri de’ nemici,
e tentarono fin diroccare San Giovanni dove teneano
loro adunanze, li perseguirono pel contado e ne’ castelli
di Capraja, Figline, Montevarchi, e avutine alcuni
prigioni, li consegnarono a Federico II, che gli uccise,
accecò o tenne carcerati.
</p>

<p>
Rimasti senza competitori, i Ghibellini istituirono in
città un governo aristocratico, tutto in aggravio della
plebe e dei liberi borghesi. Ma questi presero riscossa,
e rivendicatisi da quelle estorsioni e prepotenze, tennero
parlamento in piazza Santa Croce (1250 — 20 8bre), e formarono una
confederazione col nome di <i>popolo</i>, vie più lodevoli
perchè seppero temperarsi dalle riazioni. Abolito il podestà
de’ nobili, surrogaronvi un capitano che fosse
«guelfo e della parte guelfa zelante, fedele e divoto
della sacrosanta Chiesa romana, e non ligio ad alcun
re, principe, signore o barone avverso a quella»; assistito
da una signoria bimensile di dodici anziani, due
per sestiere; e divisero la cittadinanza in venti gonfaloni,
che costituivano altrettante compagnie di milizia,
la campagna in novantasei pivieri. Ad un cenno del
<span class="pagenum" id="Page_45">[45]</span>
capitano e ai rintocchi della <i>martinella</i>, la milizia doveva
raccogliersi attorno al carroccio del gonfalone
bianco e vermiglio, e in tal guisa più volte corsero addosso
ai grandi. Ai quali non fu tolto se non il poter
sopraffare, mozzando delle loro torri quanto sorpassava
le cinquanta braccia, e colle pietre munendo il sestiere
dell’Arno per aver la forza che francheggia la libertà:
a foggia pur di fortezza fabbricossi il palazzo del podestà,
dove risedessero i membri del Governo.
</p>

<p>
Con questa nuova forma di stato popolare, Firenze
passò dieci anni memorabili per grandi fatti. Appena la
morte dell’imperatore Federico l’alleggerì della paura,
rimpatriò i Guelfi esigliati, costrinse i nobili delle due
fazioni a segnar la pace, obbligò Pistoja, Arezzo, Siena
a mutarsi dalla bandiera imperiale alla sua: battè Poggibonzi
e Volterra, le cui mura etrusche riparavano i
Ghibellini; presso Pontedera sconfisse i Pisani<a class="tag" id="tag24" href="#note24">[24]</a>; e
in memoria di quest’<i>anno delle vittorie</i> coniò la nuova
moneta d’oro di ventiquattro carati e d’un ottavo d’oncia
d’oro, detta il <i>fiorino</i> perchè portava il fiore, simbolo
parlante di essa città.
</p>

<p>
Gli anni successivi continuarono le prosperità; ma i
Ghibellini fecero trama di ricuperare il sopravvento, e
<span class="pagenum" id="Page_46">[46]</span>
citati a giustificarsi, presero le armi ed eressero barricate.
Il popolo gli attaccò, alcuno uccise, gli altri via.
Guidati da Farinata degli Uberti, essi ricoverarono a
Siena; e poichè questa avea reciproco patto con Firenze
di non accogliere i profughi, le fu intimato guerra.
Firenze era stata posta all’interdetto per aver fatto sulla
pubblica piazza <i>segar la gorgiera</i> a un Beccaria pavese
abate di Vallombrosa, imputato di trame coi fuorusciti,
sicchè la guerra vestiva anche apparenze religiose; e i
Ghibellini (1258) non si fecero coscienza di chiedere tedeschi
ajuti a re Manfredi, che già era stato gridato signore
di Siena. Se ne promettevano un esercito, ed egli mandò
soli cento uomini; di che i Ghibellini stavano sconfortati:
ma l’accorto Farinata disse loro: — Basta ch’ei
mandi la sua insegna, e noi la metteremo in sì fatto
luogo, che, senz’altro pregare, egli ci darà maggiori
ajuti». Ubriacati, li spinse addosso ai Guelfi, di cui
fecero strage: ma questi, rannoditisi, li sconfissero ed
uccisero fin ad uno. La bandiera dell’aquila nera in
campo d’argento fu trascinata pel fango sin a Firenze,
dove furono decretate dieci lire a chiunque avesse fatto
prigione un cavaliero, metà per un fante cittadino, e
tre lire se mercenario, stabilendo simile compenso anche
per l’avvenire<a class="tag" id="tag25" href="#note25">[25]</a>.
</p>

<p>
Come Farinata avea previsto, Manfredi conobbe impegnato
l’onor suo; e spinto anche da ventimila fiorini
speditigli, inviò milleottocento cavalieri tedeschi, comandati
da suo nipote Giordano d’Anglano; coi quali
e coi Senesi e i fuorusciti mise in campo ventimila uomini.
Due bugiardi frati promisero ai Fiorentini che i
Guelfi senesi aprirebbero loro la città: laonde, per
quanto i prudenti sconsigliassero dall’impigliarsi sul
territorio nemico, mentre aspettando vedrebbero i Tedeschi
<span class="pagenum" id="Page_47">[47]</span>
ben presto sparpagliati per mancanza di paghe,
prevalsero gli esagerati che codardia chiamano l’attendere
l’opportunità: un cavaliero che suggeriva questo
partito, fu multato; a un altro imposto silenzio, pena
cento lire, ed esso vi s’assoggettò per parlare; raddoppiata
la multa, esso non tacque; nè quando fu portata
a quattrocento lire, e sinchè non fu minacciato della
testa.
</p>

<p>
Risoluta la spedizione (1260), non vi ebbe famiglia che non
mandasse alcuno a piedi o a cavallo. Nella marcia faceano
d’antiguardo gli arcieri e balestrieri della città e
del contado; seguiva la cavalleria e il popolo di tre
sestieri della città, indi la cavalleria e i fanti degli altri;
formavano il retroguardo i confederati a piedi o a cavallo.
Con loro andavano genti di Bologna, Lucca,
Pistoja, Sanminiato, San Geminiano, Volterra, Perugia,
Orvieto e molti mercenarj; in tutto più di trentamila
combattenti. La battaglia datasi ne’ colli di Monteaperti (4 7bre)
sull’Arbia, a sei miglia da Siena, è de’ fatti più celebri
nell’età eroica delle nostre Repubbliche. I Senesi vi si
prepararono colle divozioni, «e quasi tutta la notte la
gente attendevano a confessarsi e a fare paci l’uno coll’altro.
Chi maggiore ingiuria avea ricevuta, quello bene
andava cercando il suo nemico per baciarlo in bocca e
perdonargli. In questo si consumò la maggior parte
della notte»<a class="tag" id="tag26" href="#note26">[26]</a>. Avviaronsi poi le schiere: e «quelle
valenti donne, che erano rimaste in Siena insieme con
messere lo vescovo e con quelli cherici, incominciarono
lo venerdì mattina per tempo una solenne processione
con tutte le reliquie che erano in duomo e in tutte le
chiese di Siena. Così andavano visitando per effetto,
sempre i cherici cantando salmi divini, litanie e orazioni:
le donne tutte scalze con assai vili vestimenti
<span class="pagenum" id="Page_48">[48]</span>
andavano pregando sempre Iddio che rimandasse chi
loro padre, chi loro figliuolo, chi loro fratelli, chi loro
mariti; e tutti con grandi lacrime e pianti andavano ad
essa processione, sempre chiamando la Vergine Maria.
Così andarono tutto il venerdì, e tutto quello dì aveano
digiunato. Quando venne la sera, la processione tornò
al duomo, e ivi tutti s’inginocchiarono, e tanto stettero
fermi, che fur dette le litanie con molte orazioni. Discendendo
dal poggio si fecero al piano, e ivi si fe innanzi
a tutti il franco cavaliere maestro Arrigo d’Astimbergo,
e fe riverenza al capitano e a tutti gli altri,
dicendo: <i>Tutti quelli di casa nostra siamo dal sacro
imperio privilegiati, che in ogni battaglia che noi ci
troviamo, doviamo essere i primi servidori. Pertanto
a me tocca avere l’onore di casa nostra; e di ciò vi
prego che siate contenti.</i> E gli fu conceduto, come di
ragione si doveva.
</p>

<p>
«Stando così la gente de’ Senesi, fu veduto per la
maggior parte della gente (fiorentina) uno mantello
bianchissimo, il quale copriva tutto il campo de’ Senesi
e la città di Siena..... Alquanti diceano che loro parea
il mantello della nostra Vergine Maria, la quale guarda
e difende il popolo di Siena..... In questo essendo veduto
il mantello nel campo de’ Senesi e sopra alla città
di Siena, come alluminati da Dio si inginocchiarono in
terra con lacrime invocando la Vergine gloriosa. E
tutti dicevano: <i>Questo è un grande miracolo; questo
è per li preghi dello nostro vescovo e de’ santi religiosi</i>»<a class="tag" id="tag27" href="#note27">[27]</a>.
</p>

<p>
<span class="pagenum" id="Page_49">[49]</span>
</p>

<p>
I Ghibellini erano in numero inferiori, ma meglio
disciplinati e concordi; e Bocca degli Abbati ed altri,
loro fautori secreti, disertarono dai Fiorentini, che ne
rimasero scompigliati: la martinella cessò di rintoccare;
i primi cavalieri fuggirono e così rimasero salvi,
ma de’ pedoni forse tremila furono morti, assaissimi
prigionieri; il carroccio preso, e con grandi feste trascinato
a ritroso; e sovra un asino e colle mani al dosso
un araldo che i Fiorentini, creduli all’intelligenza, aveano
spedito a domandare le porte di Siena; e il popolo
dietro gridava: — Or venite ed occupate la città, e
fabbricatevi un forte»<a class="tag" id="tag28" href="#note28">[28]</a>. Il vessillo di re Manfredi
sventolava innanzi ai Tedeschi, che con frondi nell’elmo
inneggiavano nella lingua del lor paese la vittoria
sul nostro. Dal carroccio senese magnificamente
addobbato sventolava il gonfalone del Comune, dietro
a cui i prigionieri, satolli d’oltraggi: de’ quali non fanno
parsimonia neppure i cronisti, che raccontano come fu
permesso ai privati di ricevere il riscatto de’ prigioni,
ma i magistrati vollero s’aggiungesse un capro per testa,
col sangue de’ quali s’impastò la calce per ristorare una
fontana che conservò il nome <i>dei Becchi</i>. Anche una
chiesa fu eretta a memoria e in onore di san Giorgio,
con festa anniversaria; e Margaritone dipinse per Farinata
un crocifisso al modo bisantino. Molte famiglie di
<span class="pagenum" id="Page_50">[50]</span>
Firenze sgomentate mutaronsi a Lucca, dove anche i
Guelfi di Prato, Pistoja, Volterra, San Geminiano e di
altri luoghi.
</p>

<p>
Ripresa superiorità, i Ghibellini congregati ad Empoli
posero il partito di distruggere Firenze, nido degli avversarj:
solo il magnanimo Farinata dichiarò esser venuto
in quella confederazione, non per disfare la città,
sì per conservarla vincitrice<a class="tag" id="tag29" href="#note29">[29]</a>. Siffatta proposizione
v’accenna il furore della parte ghibellina, la quale punì,
taglieggiò e riformò lo Stato a modo imperiale, levando
i privilegi plebei e le gravezze contro gli aristocratici.
Il conte Guido Novello, fatto vicario di re
Manfredi in Toscana, assalì Lucca, ricovero de’ Guelfi,
la quale, invano mandato ad invitare Corradino, non
potè salvarsi se non col respingere i rifuggiti, cui non
rimase più luogo in Toscana. Malgrado la vittoria di
Carlo d’Angiò, Guido potè conservare Firenze ai Ghibellini,
e a due frati Gaudenti di Bologna diede incarico
di metterli in pace co’ Guelfi, nominandoli podestà con
trentasei savj (1266). Con questi, essi distribuirono le arti in
dodici corporazioni, parte dette maggiori, parte minori;
e ciascuna avea consoli, capitani, stendardo. Di qui
principia il vero governo popolare; laonde ben dice il
<span class="pagenum" id="Page_51">[51]</span>
Villani che «d’allora innanzi non vi fu niuno grande»,
cioè superiore alla legge.
</p>

<p>
L’unione è sempre funesta alla tirannide; e ben presto
il popolo insorse contro il conte Guido, che stimò
bene ritirarsi; e la città si riformò a bandiera guelfa,
commettendo la signoria a Carlo d’Angiò per dieci
anni. Egli combattè i Ghibellini a Poggibonzi, che resistè
quattro mesi, e pigliò molti castelli del Pisano. Il papa
avea mandato la bandiera coll’aquila vermiglia in campo
bianco e sotto un serpente verde, la quale rimase poi
sempre insegna della <i>massa guelfa</i>, come si chiamò
un magistrato stabilito per amministrare i beni confiscati
ai Ghibellini contumaci a vantaggio de’ Guelfi<a class="tag" id="tag30" href="#note30">[30]</a>.
Indipendente dalla Signoria, essa eleggeva da sè i proprj
uffizj e consigli, faceva ordini e leggi, riceveva e spacciava
lettere ad altri Stati con proprio suggello, e vigilava
che ad onori o benefizj del Comune non si ammettesse
verun Ghibellino: perciò fu di gran peso negli
avvenimenti, e sopravissuta alla libertà come amministrazione
economica, restò abolita soltanto il 1769.
</p>

<p>
Quegli avvicendamenti moltiplicavano i rancori, le
confische, i patimenti, ma insieme la vita e l’ardimento
<span class="pagenum" id="Page_52">[52]</span>
delle grandi cose. «La città di Firenze è posta di sua
natura in luogo salvatico e sterile, che non potrebbe con
tutta la fatica dare da vivere agli abitanti... e per questo
sono usciti fuori di loro terreno a cercare altre terre
e provincie e paesi, dove uno e altro ha veduto da potersi
avanzare un tempo, e fare tesoro, e tornare a
casa: e andando a questo modo per tutti i regni del
mondo e cristiani e infedeli, hanno veduto il costume
delle altre nazioni... e l’uno ha fatto venire volontà
all’altro, intanto che, chi non è mercatante e che abbia
cerco il mondo e veduto le strane nazioni delle genti e
tornato alla patria con avere, non è riputato da niente...
ed è tanto il numero, che vanno per lo mondo in loro
giovinezza, e guadagnano e acquistano pratica e virtù
e costumi e tesoro, che tutti insieme fanno una comunità
di sì grande numero di valenti e ricchi uomini, che
non ha pari al mondo»<a class="tag" id="tag31" href="#note31">[31]</a>. Spesso i mercanti si
trovavano soli a sostenere le pubbliche gravezze, e prestavano
denaro ai nobili per grandeggiare, alla plebe
per comprarsi derrate. Presero dunque animo non solo
a voler parte nel Governo, ma ad escludere i possessori;
e fu stabilita la <i>signoria</i> di sei priori, obbligati a
convivere in palazzo senza uscirne pe’ due mesi che
duravano; e che uniti ai consigli delle arti maggiori,
eleggevano i successori. Doveano appartenere ad un’arte,
e perciò vi si faceano immatricolare anche i nobili e le
casate di messeri che aspirassero al Governo; onde il
Comune non si considerava che di artigiani e popolo.
Ai priori presiedeva un gonfaloniere; ed erano serviti
da tre grandi uffiziali forestieri, il podestà, il capitano
del popolo, l’esecutore degli ordinamenti di giustizia.
</p>

<p>
Tratto tratto i Fiorentini armavano per far prevalere
la fazione guelfa, o si mescolavano nelle controversie
<span class="pagenum" id="Page_53">[53]</span>
di Lucca, Siena, Pistoja, Cortona, dove aveano luogo
gli stessi avvicendamenti, nelle più prevalendo la democrazia.
A Siena i Nove, difensori bimensili della comunità
e del popolo, doveano essere mercanti: e così a
Pistoja gli anziani, esclusi i nobili antichi e quelli che
per alcuna colpa fossero registrati fra i nobili. Ad
Arezzo s’erano ridotti i Ghibellini da tutta Toscana, sicchè
la parte nobile erasi rialzata sotto il vescovo Guglielmo
degli Ubertini. I Guelfi di Firenze vollero reprimerli,
e avendo tutta Toscana preso parte di qua o
di là, scontraronsi a Campaldino presso Bibiena (1289 — 11 giugno). Sul
venire alla mischia, solevansi designare dodici paladini,
che s’avventassero come perduti contro i nemici a capo
della cavalleria, incorandola col loro esempio. A tale
impresa il fiorentino Vieri de’ Cerchi, benchè infermiccio,
nominò se stesso, poi suo figlio, indi non volle nominar
altri; ma tanto bastò perchè a furia si volesse
esser del numero, e cencinquanta domandarono d’entrare
paladini.
</p>

<p>
«Il vescovo (d’Arezzo), ch’avea corta vista, domandò:
<i>Quelle che mura sono?</i> Fugli risposto: <i>I palvesi dei
nemici</i>. Messer Barone de’ Mangiadori da Sanminiato,
franco ed esperto cavaliere in fatti d’arme, raunati gli
uomini d’arme, disse loro: <i>Signori, le guerre di Toscana
soleansi vincere per bene assalire, e non duravano,
e pochi uomini vi moriano, chè non era in uso
l’ucciderli... Ora è mutata moda, e vinconsi per istar
bene fermi: il perchè io vi consiglio che voi siate
forti, e lasciateli assalire</i>. E così disposono di fare.
Gli Aretini assalirono il campo sì vigorosamente e con
tanta forza, che la schiera de’ Fiorentini forte rinculò.
La battaglia fu molto aspra e dura. Cavalieri novelli vi
s’erano fatti dall’una parte e dall’altra. Messer Corso
Donati colla brigata de’ Pistoiesi ferì i nemici per costa,
onde erano scoperti: l’aria era coperta di nuvoli, la
<span class="pagenum" id="Page_54">[54]</span>
polvere era grandissima. I pedoni degli Aretini si metteano
carpone sotto i ventri dei cavalli colle coltella in
mano, e sbudellavangli, e de’ loro feritori trascorsono
tanto che nel mezzo della schiera furono morti molti
di ciascuna parte. Molti quel dì furono vili, ch’erano
stimati di grande prodezza; e molti di cui non si parlava,
furono stimati»<a class="tag" id="tag32" href="#note32">[32]</a>.
</p>

<p>
I Fiorentini ebbero trionfo, ma nè per questo posarono
dai tumulti.
</p>

<p>
I nobili, confidenti nella pratica delle armi, mal
sapeano piegarsi al freno della legge, soprusavano ai
popolani, e quando alcuno avea commesso un delitto,
tutta la sua famiglia compariva coll’armi allato, per
sottrarlo alla giustizia. Il gonfaloniere vedeasi allora
costretto armar la gioventù per punire a forza il delinquente. — Molti
ne furono puniti secondo la legge, e
i primi che vi caddero, furono i Galigaj; chè alcuno
di loro fe un malificio in Francia in due figliuoli d’un
mercatante, Ugolino Benivieni, che vennero a parole
insieme, per le quali l’uno de’ detti fratelli fu ferito da
quello de’ Galigaj, che ne morì. E io Dino Compagni
(così racconta questo bravo cronista) ritrovandomi
gonfaloniere di giustizia nel 1293, andai alle loro case
e dai loro consorti, e quelle feci disfare secondo le
leggi. Di questo principio seguitò agli altri gonfalonieri
un malo uso, perchè, se disfacevano secondo le leggi,
il popolo dicea che erano crudeli; che erano vili, se
non disfaceano affatto: e molti sformavano la giustizia
per tema del popolo».
</p>

<p>
Giano della Bella, nobile eppure fattosi capo de’ popolani (1293),
de’ quali personificò i risentimenti, «uomo virile
e di grand’animo, che difendeva quelle cose che altri
abbandonava, e parlava quelle che altri taceva», ebbe
<span class="pagenum" id="Page_55">[55]</span>
il coraggio che mancava alle società popolari per reprimere
i grandi, e persuase a scegliere un gonfaloniere
di giustizia con mille fanti, acciocchè coll’insegna popolare
della croce rossa in campo bianco reprimesse
vigorosamente i prepotenti. Sortito egli stesso a quell’illimitato
uffizio, e giovandosi dell’essere i nobili in
guerra gli uni cogli altri, proclamò ordinanze in costoro
aggravio, «ed a vera e perpetuale concordia, unitade
e conservamento e accrescimento del pacifico e riposevole
stato degli artefici e delle arti e di tutti i popolani,
e di tutto il comune e de la cittade e del distretto
di Firenze». Fece escludere per sempre dagli uffizj
cittadini trentasette casate magnatizie, e alla Signoria
diede arbitrio di aggiungervi qualunque famiglia nobile
demeritasse; e la legge prefiggeva si potesse arrolare
fra i nobili soltanto <i>pro homicidio, pro veneno, pro
rapina seu robaria, pro furtu, pro incestu</i>. Chi era
così notato, dovea dare duemila lire per cauzione dei
suoi portamenti, non uscire in tempi di tumulto, non
possedere casa vicino a un ponte o ad una porta della
città, non appellarsi da’ giudizj criminali, non accusare
un plebeo, salvo per delitto contro la persona sua o di
uno di sua famiglia; non testimoniare contro un popolano
senza consenso de’ priori: ed i suoi parenti fino
al quarto grado erano tenuti in solido delle multe impostegli.
I borghesi furono divisi in venti compagnie
da cinquanta uomini, poi da ducento, affinchè prontamente
accorressero alla chiamata dell’armi. Si affezionò
il popolo a tali <i>ordinamenti di giustizia</i><a class="tag" id="tag33" href="#note33">[33]</a>, col
<span class="pagenum" id="Page_56">[56]</span>
dare ne’ consigli generali qualche autorità alle <i>capitudini</i>,
cioè ai consoli delle maestranze.
</p>

<p>
Al tempo stesso la Repubblica estendeva la sua giurisdizione
su Poggibonzi, Certaldo, Gambussi, Catignano;
ritoglieva quelle che alcuni conti e cattanei teneano da
antico, o aveano di fresco ricuperate. I nobili, sdegnatine,
tanto più che consideravano Giano qual disertore,
ricorsero ad ogni via di perderlo. Non osando l’assassinio
per tema del popolo, gli opposero un signore che
allegava diplomi dell’imperatore o del papa; ma meglio
profittarono d’un artifizio non più disimparato, e pur
testè da patrioti nostri non solo messo in pratica, ma
insegnato a stampa, qual è di gettare sull’avversario
politico la calunnia, affinchè coll’onore gli sia tolta
credenza. Posero dunque Giano in sospetto al popolo,
la sua severità imputando a tirannide; e poichè nel
punire i malvagi (1295) egli volle proteggere il podestà contro
un’insurrezione di piazza, fu espulso; e confiscatigli i
beni, morì in esiglio.
</p>

<p>
Non per questo rivalsero i nobili, e trovandosi messi
dissotto della legge, ritiravansi dalla città, usando da
tirannetti ne’ loro castelli. Per reprimere le due trapotenti
famiglie dei Pazzi e degli Ubertini nel Valdarno
superiore, i Fiorentini fabbricarono le tre fortezze di
Terranuova, San Giovanni e Castelfranco, a lato ai
coloro tenimenti, concedendo tante franchigie, che i
sudditi di quelli e dei Ricàsoli e dei Conti e d’altri baroncelli
vicini accorsero a farsi terrazzani di que’ castelli,
<span class="pagenum" id="Page_57">[57]</span>
per ciò prontamente cresciuti. Egualmente contro gli
Ubaldini furono fabbricate Casaglia, Scarperia o Castel
San Barnaba, Firenzuola, Barberino, assolto per dieci
anni da imposizioni, e colla privativa ai magnati di
potervi fare acquisti.
</p>

<div class="chapter">
<h2 id="cap96-9">CAPITOLO XCVI.
<span class="smaller">Le Repubbliche marittime. Costituzione di Venezia.</span></h2>
</div>

<p>
Firenze i Guelfi, Pisa capitanava i Ghibellini di Toscana.
Il terreno che, abbandonato dall’acque, formò
via via quella vasta pianura ed allontanò la città dal
mare, diventava proprietà dei re d’Italia, i quali ne
faceano larghezza alla chiesa o all’arcivescovo di Pisa,
venuto perciò di ricchezza famosa e anche di estesa
giurisdizione. Già la vedemmo «in grande e nobile
stato di grandi e possenti cittadini de’ più d’Italia, ed
erano in accordo ed unità, e manteneano grande stato,
imperò che v’era cittadino il giudice di Gallura, il
conte Ugolino, il conte Fazio, il conte Nieri, il conte
Anselmo e ’l giudice d’Arborea; e ciascuno per sè
tenea gran corte, e con molti cittadini e cavalieri a
fiate cavalcavano ciascuno per la terra; e per la loro
grandezza e gentilezza erano signori di Sardegna, di
Corsica e d’Elba, onde aveano grandissime rendite in
proprio e per lo Comune, e quasi dominavano il mare
con loro legni e mercanzie» (<span class="smcap">Villani</span>).
</p>

<p>
Tra le famiglie pisane che dominavano in Sardegna,
prepolleva quella de’ Visconti; agli Alberti obbediva
la Capraja: altri, come i giudici d’Arborèa e i varj
consorti della famiglia Gherardesca, aveano palazzo,
corte, masnada propria nella città. Al modo poi che
<span class="pagenum" id="Page_58">[58]</span>
Genova sulle riviere, e Venezia sulla costa illirica, Pisa
teneva possessi nella Toscana; ed Enrico VI le concesse
tutti i diritti regj nella città e un territorio ricco
di sessantaquattro borgate e castelli. Con Genova e
Lucca disputava il possesso della Lunigiana, ed occupati
i feudi dei vescovi e conti di Luni, vi rinnovò le
cave del marmo, già anticamente conosciute, onde
trarne per la cattedrale sua e per quella di Carrara<a class="tag" id="tag34" href="#note34">[34]</a>.
</p>

<p>
Costante alla fede imperiale, vantaggiò della grandezza
degli Svevi, soffrì dei loro disastri. Da Firenze
obbligata a rivocare i Guelfi esigliati, questi colle loro
ricchezze la risanguarono. Avendo i Pisani preso a
protezione il giudice di Ginerca in Corsica (1282), predone
che era stato battuto dai Genovesi, si esacerbarono le
ire antiche fra le due repubbliche, agitate ne’ mari e
negli scali del Levante. Nè vuolsi tacere come le due
emule, affinchè non si dicesse aver l’una soverchiato
l’altra di sorpresa, teneano un notaro ciascuna nella
nemica, che informasse i suoi di quanto vi si preparava<a class="tag" id="tag35" href="#note35">[35]</a>.
</p>

<p>
<span class="pagenum" id="Page_59">[59]</span>
</p>

<p>
Dopo lungo manovrare, Nicolò Spinola si presentò
colla flotta ligure alle foci dell’Arno; Rosso Buzzaccherini
gli menò incontro la pisana; e settanta vascelli
genovesi, e sessantaquattro pisani (numero portentoso!)
si diedero la caccia con diversa fortuna. Pisa si trovò
esausta dalle spese, ma vi sopperirono le illustri famiglie:
i Lanfranchi armarono undici galee, sei i Gualandi,
Lei, Gaetani, tre i Sismondi, quattro gli Orlandi,
cinque gli Upezzenghi, tre i Visconti, due i Moschi;
onde una flotta di centotre galee si accostò al porto
di Genova scoccandovi freccie d’argento. Centosette
galee salparono da Genova tra le benedizioni dell’arcivescovo
e gli augurj patriotici, e scontrata la nemica
alla Melòria (1284 — 6 agosto), banco rimpetto al colmato seno di Porto
Pisano, la fracassò, prendendo anche l’ammiraglio Morosini
e lo stendardo e il sigillo del Comune. Diecimila
Pisani furono tenuti prigionieri a Genova sedici anni,
non uccidendoli acciocchè le donne loro non potessero,
rimaritandosi, di nuova prole risarcire la patria. Diceasi
pertanto, chi voleva veder Pisa andasse a Genova;
donde essi regolavano le sorti della patria; nuovi Regoli,
la sconsigliavano dal cambiarli con Castro di
Sardegna, fortezza fabbricata dagli avi e difesa con
tanto costo; e giuravano, se a questo prezzo fossero
redenti, si chiarirebbero nemici a que’ pusillanimi che
avevano sagrificato l’onor nazionale al bene privato.
</p>

<p>
Questo tracollo di Pisa lasciò in vantaggio i Guelfi di
Toscana, i quali si congiurarono contro l’unica ghibellina
sino a che fosse distrutta. Ed essa avrebbe avuto
l’ultimo tuffo, se Ugolino conte della Gherardesca (terra
montana lungo il mare tra Livorno e Piombino) non
<span class="pagenum" id="Page_60">[60]</span>
fosse colla sua abilità riuscito a scomporre la lega e
riparare e munire Porto Pisano. Conservando dieci
anni il dominio della patria, ottenne pace dai Lucchesi
e Fiorentini; ma collo sbandire le famiglie ghibelline
e demolirne i palazzi si attirò acerbissimi nemici e
principalmente Nino di Gallura (1288). Rivangando antichi
fatti, costoro diedero voce che alla Meloria, dov’egli
era uno de’ capitani, avesse cospirato a perdere la
battaglia per indebolire la patria; aggiungevano avesse
compra la pace col tradire ai nemici le castella, ed ora
impedisse ogni accordo coi Genovesi per timore non
ripagassero i prigionieri. Anche l’arcivescovo Ruggeri
degli Ubaldini, caldo ghibellino, gli si era avversato,
pretendendo divider seco la dominazione: ed
Ugolino, cinto da nemici e malcontenti, raddoppiava
l’oppressione e cresceva l’odio. Un nipote osò dirgli
quel che niun altro, cioè l’indignazione che eccitava
l’eccesso delle imposte; e Ugolino gli s’avventò con un
pugnale. Parò il colpo un nipote dell’arcivescovo, amico
dell’altro; e Ugolino si svelenì su questo trucidandolo.
Ruggeri prese accordo coi Gualandi, Sismondi, Lanfranchi,
Ripafratta, e assalito il conte, lo chiusero nella
torre de’ Gualandi alle Sette vie, con Gaddo e Uguccione
figli suoi, e con Nino e Anselmuccio, figli d’altri
suoi figliuoli, e quivi li lasciarono morir di fame.
Ruggeri supremo allora in Pisa, e affidate le armi al
conte Guido di Montefeltro, la Repubblica riprese gli
antichi confini.
</p>

<p>
A danno di Pisa armò novamente Genova (1290), che
conquistò l’isola d’Elba, e con ventiduemila combattenti,
di cui cinquemila aveano corazze bianche come
la neve (<span class="smcap">Cafaro</span>), distrusse Porto Pisano, ove entrò
spezzando le catene, che pendettero in quella città,
sciagurato monumento di fraterne guerre anche dopo
strappati i trofei e i frutti della libertà. Alla pace Pisa
<span class="pagenum" id="Page_61">[61]</span>
rinunziò ai diritti sopra la Corsica e a Sassari di
Sardegna.
</p>

<p>
Genova sin da’ primordj erasi regolata come una
società mercantile per via delle <i>compagnie</i>, che si costituivano
all’uopo di mettere insieme una flotta o condurre
un’azienda per due, sei, venti anni; e i consoli
di queste erano spesso anche consoli del Comune. Imparaticcio
di governo, e che pure compì tante imprese
quante vedemmo, acquistò le Riviere e i possessi in
Levante e prevalenza nelle vicende italiane. Allora
l’amministrazione della città non potè più confondersi
con quella d’interessi particolari, e fu affidata a capi
annuali distinti, benchè eletti ancora dalle otto Compagnie,
che partecipavano del governo in eguale porzione,
e che sussistettero sempre, e divennero quasi il
mezzo per cui i cittadini potevano nello Stato. Formata
una di esse, chi si presentasse a darvi il nome fra undici
giorni rimaneva abile ad impieghi pubblici; se no,
non poteva comparire in giudizio fuorchè convenuto,
nè alcun membro della Compagnia dovea servirlo sulle
galee o patrocinarlo avanti i tribunali. Di ogni Compagnia
un nobile veniva eletto a costituire il consiglio
de’ Clavigeri, custodi e amministratori del tesoro,
presto saliti a grande importanza. Al consiglio generale,
che adunavasi in San Lorenzo, non sembra assistesse
tutto il popolo, bensì i meglio considerati fra le
Compagnie; il popolo era rappresentato dal cintraco o
pubblico banditore, non per deliberare, ma per persuadere.
I quattro consoli eletti dal popolo sovrano
giuravano non fare guerra o pace senza consenso di
questo, non permettere merci forestiere, eccetto il
legname di costruzione e le munizioni navali, e rendere
esatta giustizia. Questi consoli nel 1121 divennero
annuali, e nel 30 furono distinti da quelli dei placiti,
vale a dire il potere amministrativo si separò dal giudiziale;
<span class="pagenum" id="Page_62">[62]</span>
e fra essi consoli e il parlamento s’interpose il
consiglio di Credenza (<i>silentiarii</i>) o senato, che riceveva
le ambascierie, i ricorsi de’ paesi soggetti, ponderava
gli affari più rilevanti.
</p>

<p>
Dell’antica immunità vescovile rimanea vestigio nella
<i>decima del mare</i>, che l’arcivescovo riscoteva su tutte
le navi che approdassero con grano o sale; inoltre nel
palazzo arcivescovile risedevano i consoli dello Stato e
quelli de’ placiti, il senato, i consigli; i trattati si faceano
in nome del vescovo e dei consoli, e molti feudatarj
prestavano il giuramento prima a lui, poi al Comune;
egli poi dominava in San Remo, sui marchesi Malaspina
e su molti cittadini.
</p>

<p>
Verso il mezzo di quel secolo, anche gli altri paesi
della Liguria aspiravano ad esser detti genovesi, e i
luoghi delle valli e de’ monti vicini s’incorporavano a
Genova. I feudatarj giuravano il Comune, ed erano
ascritti nel breve de’ consoli e sul libro delle famiglie
consolari; se avessero signorie lontane o titoli di conti
e marchesi, davanti al parlamento rinunziavano alla
giurisdizione, chiedendo essere ammessi in qualche
compagnia; e immatricolati che fossero, erano investiti
di nuovo come vassalli dei diritti rinunziati, promettendo
tener casa aperta in città, abitarvi tre mesi, servire
in guerra con un prefisso numero di fanti, cavalli
o marinaj: reciprocamente il Comune s’obbligava a
proteggerli, nei mesi d’assenza non obbligarli a parlamenti,
al trar delle navi, nè mai gravarli di maggiori
imposizioni; e consentiva che ne’ loro feudi adoprassero
i calzari e il manto purpureo.
</p>

<p>
Le comunità indipendenti promettevano assumere le
guerre e le paci de’ Genovesi: non concedere asilo a
verun bandito, corsaro o nemico, non spedir navi da
aprile a ottobre oltre Barcellona a ponente, nè oltre
l’isola di Sardegna a levante, senza che andata e ritorno
<span class="pagenum" id="Page_63">[63]</span>
toccassero il porto di Genova; non molestare chi da
questo o a questo veleggiasse; contribuire in data porzione
alle spese di cavalcate, o d’armamenti navali, o
di legazioni nelle parti marittime. Genova le prendeva
in protezione, ne assicurava i privilegi, e confermava i
magistrati ch’esse eleggevano<a class="tag" id="tag36" href="#note36">[36]</a>.
</p>

<p>
Dalle guerre esterne e dal continuarsi le magistrature
e le cariche delle compagnie nelle famiglie originò
una nobiltà cittadina, la quale cagionò fazioni e brighe;
e cinta di clienti, eresse torri e nutricò battaglie interne.
E poichè a reprimerle non bastavano religione
<span class="pagenum" id="Page_64">[64]</span>
nè consoli, si ricorse qui pure ad un podestà forestiero,
dandogli per assessori otto nobili.
</p>

<p>
Attorno a Genova duravano molte piccole signorie.
I Savonesi nel 1153 si resero quasi dipendenti da Genova,
obbligandosi di venire con questa agli armamenti,
alle cavalcate, alle collette, osservare i divieti
posti da essa, non navigare oltre la Sardegna e Barcellona
se non movendovi dal porto genovese e tornandovi.
Nel 1121 avea Genova comprato Voltaggio dal marchese
Gavi, nel 28 espugnato Montaldo, nell’83 fondato
il castello di Porto Venere. Nel 91 da Enrico VI
si fe cedere Monaco, benchè come parte della Turbìa
fosse sottoposto ai vescovi e al Comune di Nizza: ma
molti glielo disputavano, e Genova col pretendervi preparava
un nido ai Grimaldi, che poi le diverrebbero
infesti.
</p>

<p>
Nizza era stata repubblica indipendente, divisa in
città inferiore e superiore, che ebbero tra sè liti e compromessi<a class="tag" id="tag37" href="#note37">[37]</a>
finchè venne a dominio de’ conti di Provenza,
i quali altri castelli teneano in que’ dintorni.
Raimondo Berengario II nel 1176 riconobbe i diritti
del comune e dei consoli di Nizza, sicchè rimanessero
indipendenti, salvo l’onore d’essi conti; e nel 1205 se
ne cominciarono gli statuti<a class="tag" id="tag38" href="#note38">[38]</a>. Quei conti soffrivano
di mal animo che Genova crescesse verso Nizza, e impedironle
sempre l’acquisto di Monaco; ma essa nel
1215 mandò Fulcone da Castello con molti nobili sopra
tre galee ed altri legni, coi quali fondarono quattro
torri, congiunte da una cortina alta trentatre palmi,
là dove poi fu il palazzo principesco. Nizza stessa in
quell’anno giurò il Comune di Genova.
</p>

<p>
Il porto che gli antichi chiamavano di Ercole Moneco,
un miglio a levante di Nizza, era stato spopolato
<span class="pagenum" id="Page_65">[65]</span>
dai Saracini, talchè non serviva che di ricovero a pirati.
Carlo II re di Provenza nel 1295 pensò fabbricarvi un
nuovo borgo, che intitolò Villafranca, trasferendovi gli
abitanti di Montolivo, colla promessa di cingerli di
mura, edificarvi una chiesa a san Michele, condurvi
una fontana, tenerli franchi da’ ogni imposizione, eccetto
il ripaggio e la gabella quali costumavansi dai
Nizzardi<a class="tag" id="tag39" href="#note39">[39]</a>.
</p>

<p>
Robusti e fieri erano i conti Guerra di Ventimiglia,
ne’ cui Stati San Remo obbediva all’arcivescovo di Genova.
I conti Quaranta, i signori Casanova aveano signorie
a Lingueglia e Garlenda e nel Castellani: i marchesi
Taggiaferro di Clavesana in Porto Maurizio,
Diano, Andóra: i del Carretto erano potentissimi da
Capodimele ad Albissóla, e signori di Savona<a class="tag" id="tag40" href="#note40">[40]</a>. Comuni
distinti formavano Albenga, Savona, Noli. I marchesi
di Ponzone signoreggiavano Varazze, terra suddivisa
poi tra un’infinità di condomini. Seguivano i
tenimenti dell’abbazia di San Fruttuoso in Capodimonte.
I conti di Lavagna dominavano, oltre Lavagna, sopra
Sestri, Varese, val di Taro, e fin in Pontrémoli, e a ponente
dell’Entella fino a Rapallo, e dall’altro lato fino
a Brugnato e alla Magra; confinavano coi signori di
Passano, e coi Malaspina della Lunigiana. Minori erano
quei di Lagnoto e Celasco, di Rivalta, di Vezzano, di
Trebiano; infine venivano i marchesi di Massa, il Comune
di Lucca e l’emula Pisa. Più fra terra, Genova
trovavasi a fianco il Comune di Tortona, i marchesi di
<span class="pagenum" id="Page_66">[66]</span>
Parodi, di Gavi, di Bosco, che giungeano fin al giogo
di Voltri; i marchesi d’Incisa, di Ceva, di Garessio; i
signori di Pornassio, i conti di Badalucco, di Maro, di
Sospello; e più potenti quei di Monferrato e di Provenza<a class="tag" id="tag41" href="#note41">[41]</a>.
</p>

<p>
Le due Riviere non tenevansi liete della supremazia
di Genova, anzi Savona e più spesso Ventimiglia la
rinnegavano, ed appoggiavansi all’emula Pisa. Tra la
nobiltà castellana primeggiavano i Fieschi e i Grimaldi,
dediti ai Guelfi o Rampini, e i Doria e gli Spinola ai
Ghibellini o Mascherati; sommoveano la repubblica,
reluttavano ai magistrati, a vicenda portavano le loro
creature a podestà, abati, capitani della libertà; spingevano
a minute guerre e spedizioni, calando o salendo
a norma degli avvenimenti generali d’Italia, pei quali
si mutava anche il governo interiore. Intanto ogni cosa
<span class="pagenum" id="Page_67">[67]</span>
andava in baruffe intestine, che empivano di violenze
e delitti la città e le Riviere.
</p>

<p>
Talvolta sorgeva un di costoro che sanno blandire il
popolo, e a nome di esso procacciavasi suprema autorità.
Allo spirare dell’amministrazione di Filippo Torriano,
il popolo levò rumore (1257) pretendendo ch’egli avesse rubato,
e che i sindacatori corrotti l’avessero assolto;
essere tempo di finire le concussioni dei nobili; solo
meritare la sua confidenza Guglielmo Boccanegra. E a
spalle portatolo sull’altare di San Siro, lo proclamano
capitano del popolo; la nobiltà cittadina è per lui, e lo
vuole decenne, fin coll’arbitrio di nominare il podestà
annuale; la nobiltà feudataria gli tien testa, ed egli la
doma, eleva gente nuova, accarezza il vulgo, indi reso
ardito, abusa del potere per farsi crescere il soldo e
arrogarsi nuove prerogative, dà e toglie impieghi a
capriccio, sprezza le deliberazioni de’ consigli, cassa le
sentenze de’ tribunali. Aveva ordito d’incarcerare tutti
i primani; ma questi ammutinandosi presero le porte
acciocchè non potesse chiamar la gente di campagna, e
lo abbatterono, concedendogli appena la vita per istanze
dell’arcivescovo; e si tornò all’istituzione del podestà
forestiero. Però il posto del capitano del popolo e Comune
genovese fu scopo all’ambizione dei nobili, e
causa di dispute incessanti.
</p>

<p>
Parve un tratto (1262) che Roberto Spinola fosse per ciuffare
il dominio supremo; ma quello sminuzzamento di
ambiziosi che cagionava la contesa, impediva la tirannide
d’un solo. Si credette ovviare le rivalità rendendo
men arbitrario il modo di formare il gran consiglio,
convenendo che ciascuna compagnia avesse ad eleggere
cinquanta membri, i quali nominassero quattro consiglieri
in un’altra compagnia, e questi trentadue destinassero
i consiglieri urbani e gli otto. Le pretensioni
delle famiglie toglievano ogni accordo durevole, sinchè
<span class="pagenum" id="Page_68">[68]</span>
nel 1339 il dominio dei nobili fu scassinato per sostituire
le case popolane degli Adorno e Fregoso: ma i
nobili tennero gran parte nelle magistrature, nell’amministrazione,
sulle flotte, e collocandosi or coll’una or
coll’altra delle fazioni predominanti, producevano una
instabilità che non potea neppure risolversi in tirannia<a class="tag" id="tag42" href="#note42">[42]</a>.
</p>

<p>
I primi stabilimenti genovesi in Corsica dimostrano
piuttosto imprese di privati o dirette alla pirateria;
ma nel 1195 la Repubblica v’acquistò San Bonifazio,
riducendola a colonia con un podestà e con larghi privilegi.
Nell’isola presero piede i fuorusciti di Genova,
che poi avversavano la metropoli; tanto che il giudice
Sincello di Pisa tornò a farvi prevalere la città sua, e i
Genovesi si trovarono novamente ristretti a San Bonifazio.
I vassalli pagavano una tassa sulla cera e metà
del testatico, ed esercitavano giurisdizioni inferiori,
dipendenti dal giudice: ma appoggiandosi gli uni a
Pisa, gli altri a Genova, ne derivava anarchia, fomentata
dai privilegi che quelle concedevano a gara per
farseli amici.
</p>

<p>
Di maggiore importanza stabilimenti ebbe Genova nel
mar Jonio e nel Nero, e commercio estesissimo, come
vedemmo e vedremo. Da cinquanta a settanta grossi
vascelli salpavano ogni anno dalle prode liguri, portando
droghe e altre merci in Sardegna, in Sicilia, in Grecia,
in Provenza; altri assai con lana e pelli: e delle lucrate
dovizie facevasi bella, comoda, forte la patria. Dal
<span class="pagenum" id="Page_69">[69]</span>
1276 all’83 si compirono le due darsene e la grande
muraglia del molo; nel 95 il magnifico acquedotto,
traverso aspre montagne.
</p>

<p>
Venezia, a seconda dei tempi, sviluppava i germi che
v’avea deposti la sua origine. Il doge Vitale Michiel II
volea reprimere la perfidia di Manuele Comneno col
portargli grossa guerra: ma il popolo, che vedeva andarne
a ruina il commercio, a tumulto l’impedì. Quando
però le navi venete tornarono trafficando in Oriente, il
Comneno le sorprese, confiscò il carico, imprigionò le
ciurme. Allora il popolo schiamazzando chiede la guerra
che schiamazzando avea repulso; il doge li seconda,
ma le arti dell’imperatore rattepidiscono quell’ardore:
intanto la peste si attacca alla flotta, e periti migliaja
d’uomini, pochi legni tornano nelle lagune. Poichè nei
disastri vuolsi una vittima, viene apposta ogni colpa al
doge; e la plebe, che già n’avea veduto deposti nove,
cinque accecati, altrettanti uccisi, nove costretti abdicare,
trucidò il Michiel. Sei mesi s’indugiò a dargli un
successore (1172), sentendo la necessità di porre un limite alla
potenza d’un solo.
</p>

<p>
L’estensione della città rendeva omai impossibile lo
adunare tutti i cittadini, e tanto più il sorvegliare gli
atti del Governo. Si pensò dunque a una rappresentanza,
istituendo che di ciascun sestiere ogni anno si prendessero
due elettori, i quali uniti scegliessero quattrocentottanta
persone per formare un maggior consiglio,
che avesse la sovranità della repubblica e nominasse
tutti gli uffizj, persino i proprj elettori; col qual modo
gli eletti riuscivano sempre delle stesse famiglie. A
mezzo il secolo <span class="smcap lowercase">XIII</span> l’annua rinnovazione facevasi non
più da dodici elettori, ma da un collegio di quattro
membri, che annualmente nominava cento nuovi consiglieri;
e da uno di tre, che eleggeva successori a chi
morisse o lasciasse altrimenti un vuoto. Nei casi che
<span class="pagenum" id="Page_70">[70]</span>
tutti dovessero concorrere ad alcuni pesi, convocavasi
il popolo, che votava per acclamazione l’arrengo: unico
resto della primitiva sovranità.
</p>

<p>
L’elezione del doge fu attribuita a quarantun elettori
con quella complicazione di estrazioni e scrutinj che
altrove esponemmo (t. <span class="smcap lowercase">VI</span>, p. 181); nè altra parte vi ritenne
il popolo se non che egli era presentato a’ suoi
applausi, e i mastri dell’arsenale lo portavano in sedia
sulle spalle nella processione che tre volte l’anno circuiva
la piazza San Marco. Cessavano dunque i dogi
d’esser eletti col voto universale diretto; e d’allora nè
essi più cospirarono per divenire sovrani, nè il popolo
li trucidò. Giuravano adempiere i loro doveri, quali
erano espressi in una <i>promissione</i>: d’obbedirli giurava
il popolo, in cui vece poi il giuramento fu prestato dal
sindaco che ciascun sestiere eleggeva ogni quattr’anni
e che rispondeva dei delitti commessi nel suo sestiere.
</p>

<p>
Il doge, personificando l’autorità tutrice della pubblica
salvezza, dovea rappresentare, non operare; veruna
risoluzione prendendo senza il concorso di sei
consiglieri, annualmente scelti dal consiglio maggiore,
un per sestiere, detti poi la <i>signoria</i>. In casi pe’ quali
non si avesse esempio precedente, o concernenti il credito
pubblico ed il commercio, o qualora stimasse opportuno
avere il parere o il consenso di cittadini creduti,
e farsene appoggio nell’opinione, pregava alquanti
a venire a sè: forma occasionale, che poi, dogando Jacopo
Tiepolo, divenne stabile nella costituzione coi
sessanta <i>pregadi</i> o senatori, non più scelti dal doge,
ma dal gran consiglio colle forme consuete. In tal modo
i nobili trovaronsi partecipi del governo, e cominciò il
famoso senato.
</p>

<p>
Forse dal riunire le molte corti che giudicavano a
principio nelle varie isole, venne a formarsi la corte
suprema della <i>quarentìa</i> criminale, che giudicava collegialmente,
<span class="pagenum" id="Page_71">[71]</span>
invece dell’unico podestà adoperato dai
Comuni lombardi. Essendo la quarentìa chiamata a
pronunziare negli affari di Stato, acquistò attribuzioni
politiche come collegio intermedio fra la Signoria e il
maggior consiglio, e ponderava le proposizioni di
quella, prima di esporle a questo. I tre capi della quarentìa
si resero poi membri perpetui della Signoria.
Preso un partito, il maggior consiglio ne affidava l’esecuzione
alla Signoria, cioè al doge col suo consiglio di
sei, ovvero ai Quaranta.
</p>

<p>
Il suggello dello Stato rimaneva presso il cancellier
grande, scelto non da case nobili ma cittadine, supremo
notajo degli atti legislativi, presente al maggior consiglio
e a tutte le solennità, insigne per onorificenze ed
emolumenti, fin ottantamila ducati l’anno traendo dalle
propine; ed essendo inamovibile, restava indipendente
dal doge, al quale appena cedeva in dignità. Tre avogadori
del Comune, specie di tribuni del popolo, patrocinavano
la parte pubblica nelle cause di Stato e nelle
particolari, vegliando alla legalità, alla riscossione delle
tasse, alla nomina dei magistrati, al buon ordine; tenevano
i registri di nascita dei nobili; e il loro veto sospendeva
per un mese e un giorno gli atti di qualunque
magistratura, eccetto il maggior consiglio, e tre volte
potevano ripeterlo, dopo di che esponevano i motivi
della loro opposizione.
</p>

<p>
Tre volte già era stato riformato lo statuto veneto allorquando
Jacopo Tiepolo nel 1232 ne pubblicò un nuovo,
detto <i>Promissione del maleficio</i>; poi dopo dieci anni
fe raccogliere le vecchie leggi, correggerle e disporle;
e furono pubblicate in cinque libri, che con sempre
nuove aggiunte formarono il codice della repubblica.
</p>

<p>
Raccontavasi che Alessandro III, quando vi venne a
conferenza col Barbarossa, donasse al doge un anello
dicendo: — Il mare vi sia sottomesso come la sposa
<span class="pagenum" id="Page_72">[72]</span>
al marito, poichè colle vittorie ne acquistaste il dominio».
Di qui la festa dell’Ascensione, quando il doge
sullo splendido bucintoro andava a sposare il mare,
gettandovi un anello, e dicendo: <i>Desponsamus te,
mare, in signum veri perpetuique dominii</i>. Considerandosi
perciò quai signori dell’Adriatico, i Veneziani
vollero imporre una gabella a tutte le navi che ascendessero
oltre una linea tirata da Ravenna al golfo di
Fiume. Era senz’esempj questo chiudere un mare, comune
ai costieri; e ne vennero guerre, massime coi
Bolognesi, che però furono ridotti a rassegnarsi. Più
tardi Giulio li pretese privarneli, e avendo detto all’ambasciadore
Girolamo Donato, mostrasse il documento
che attribuiva il golfo alla repubblica, questi
rispose: — Sta scritto sul rovescio della donazione
fatta da Costantino a san Silvestro». Il qual motto accenna
la franchezza che Venezia tenne sempre a fronte
della curia romana; poichè mai non lasciò trascendere
le pretensioni clericali, e conservò sempre alta mano
sopra le chiese, quantunque mostrasse spiriti religiosi,
e molti dogi abdicassero per ritirarsi in monasteri,
tra’ quali Pietro Ziani lasciò a cento chiese o luoghi
pii onde facessero uffizj per l’anima sua.
</p>

<p>
Più tardi Clemente V vietò il commerciare cogl’infedeli,
gravando i trasgressori d’una multa per la camera
apostolica. Non vi badavano i Veneziani; ma
molti in articolo di morte non ottenevano l’assoluzione
se non soddisfacessero a questa multa, che talora assorbiva
l’intera sostanza. Il governo però non lasciava
che tal denaro uscisse, e quando Giovanni XXII (1322) mandò
due nunzj per raccorre quelle postume penitenze, o scomunicare
chi le negava, intimò loro di partire. Il papa
interdisse i contumaci, citandoli ad Avignone; ma implicato
col Bàvaro, non potè dar seguito a quest’atto, e Benedetto
XII concesse dispense per far mercato cogl’Infedeli.
</p>

<p>
<span class="pagenum" id="Page_73">[73]</span>
</p>

<p>
Quando sorse la quistione dei Tre Capitoli, dal patriarca
d’Aquileja scismatico si staccò il patriarca di
Grado, al quale obbedirono Venezia e le terre suddite.
Alla pace con Alessandro III tenne compagnia una concordia
fra i due patriarchi, rinunziando il gradense
alle ragioni sulla provincia di quello e sui tesori che
avea rapiti alla sua chiesa. Nicolò V consentì che la
dignità patriarcale da Grado si trasportasse alla cattedrale
di Castello di Venezia, e san Lorenzo Giustiniani
ne fu il primo patriarca: intitolavansi anche primati
della Dalmazia.
</p>

<p>
Le singole isole avevano fin dall’origine tribuni proprj,
e alla greca divideansi in iscuole di mestieri, non
dipendenti una dall’altra. Dopo che a tutte fu preposto
il doge, non si alterò l’interno ordinamento, e i tribuni,
mutati in massaj o gastaldi, deliberavano ciò che convenisse
rispetto alla guerra, al commercio, all’interna
amministrazione. Nelle scuole di rado era ammesso un
forestiere, sicchè restavano separati i nuovi popolani
dagli originarj, che soli avevano voce all’elezione del
doge ed al governo. Gli antichi nobili traevano vigore
dall’ingerenza loro in questi Comuni, coi quali venivano
considerati identici, essendo con essi cresciuti; e con
ciò metteano forte inciampo al doge, che perciò volgevasi
piuttosto alle cose di fuori. Enrico Dandolo, robusto
d’animo e irremovibile di proposito, ampliò la
potenza di Venezia, procurando farla in Levante prevalere
ai Pisani, poi acquistando un quartiere di Costantinopoli (1204)
e un quarto e mezzo del greco impero<a class="tag" id="tag43" href="#note43">[43]</a>:
<span class="pagenum" id="Page_74">[74]</span>
signoria disseminata sulle coste o nelle isole, fra cui
principale era Candia.
</p>

<p>
I Veneziani accasati a Costantinopoli ricevevano
dalla metropoli un podestà, dipendente dal doge e dal
maggior consiglio, ed avevano essi pure un grande e
un piccolo consiglio, sei giudici per gli affari civili e
criminali, due camerlinghi per amministrar le finanze,
due avvocati per le controversie del fisco, e un capitano
della flotta, tutti spediti da Venezia. In modo
eguale o simile erano costituite le altre colonie, e poichè
i magistrati di esse dipendeano dalla Signoria, il
doge poteva esercitarvi fattività impeditagli in patria,
aveva entrate indipendenti dai cittadini, faceasi corteggiare
dai nobili che ambivano quei lucrosi impieghi, e
che dai conquisti d’alcune famiglie erano intalentati a
farne di nuovi.
</p>

<p>
In effetto molte famiglie presero stanza nelle isole e
sulle coste, dal che veniva consolidamento all’aristocrazia.
Ma questa non derivava, come altrove, dalla
conquista, bensì dal credersi discendenti dai primi che
dalla terraferma passarono sulle isole, e crearono il
terreno della patria; il sistema feudale e i diritti nati dal
possesso stabile ignoravansi, territorj non avendo. Altri,
segnalatisi nelle magistrature, aveano trasmesso alle
famiglie il lustro personale; altri s’erano arricchiti col
<span class="pagenum" id="Page_75">[75]</span>
commercio e con possedimenti nelle isole e in terraferma,
che non conferivano diritti politici: sicchè ne
venne una nobiltà non oziante e pericolosa, ma che
poco a poco acquistava privilegi; ben distinta da’ plebei,
eppure legata a questi mediante una specie di patronato,
che contraevasi col divenirne compari, e col prenderli
in protezione quando aspirassero a far passata.
</p>

<p>
Trattando però coi cavalieri di Francia nella crociata,
i nobili videro come si potea soperchiare la plebe, spogliandola
d’ogni diritto; nei governi stranieri contraevano
l’abitudine del primeggiare, onde finivasi con
prendere in dispregio gl’ignobili. Più nulla contando
il popolo nelle elezioni, il doge non dovea che blandire
il maggior consiglio, da cui era creato. D’altra parte,
osservando le repubbliche del continente straziate da
fazioni e terminanti in tirannia domestica, alcuni desideravano
la sovranità si confinasse in pochi, e proposero
di non ammettere nel gran consiglio se non quelli che
vi sedeano allora, e di cui v’erano seduti il padre, l’avo
e il bisavo. Il doge Giovanni Dandolo, comunque di
famiglia antichissima e insuperbita dalle conquiste e
perciò mal veduta, si oppose a tal restrizione, e ne
seguirono parteggiamenti e sangue. Lui morto, mentre
i quarantun elettori deliberavano (1289), la moltitudine, già
esacerbata per un balzello sulla macina, cominciò a
gridare alle usurpazioni de’ nobili, che del doge, magistrato
del popolo, aveano formata la creatura loro, e
proclamò Jacopo Tiepolo, di cui già erano stati dogi
il padre e l’avo. Con quest’aura popolare egli avrebbe
potuto divenire un tirannetto, come gli altri d’Italia:
ma o magnanimo a sagrificar l’ambizione alla libertà
della patria, o pusillanime a non affrontare i rischi
d’una rivoluzione forse da lui fomentata, andò esule
volontario, e gli oligarchi riuscirono a metter doge Pier
Gradenigo, uomo ancor fresco, incline ad umiliare il
<span class="pagenum" id="Page_76">[76]</span>
popolo e i nuovi nobili sotto una nobiltà ereditaria, al
che il tempo gli diede opportunità.
</p>

<p>
L’ingrandirsi di Venezia eccitava gelosia a Genova e
a Pisa. I Genovesi le mossero anche aperta guerra in
Tolemaide, ma a loro grave costo: poi per contrariarla
favorirono i Greci, a danno degl’imperatori Franchi di
Costantinopoli; quando questa fu ripresa, molti vantaggi
stipularono, e fecero chiudere ai Veneziani le tre
vie dell’Eusino, dell’Egitto, della Siria. Ne derivò lunga
nimistà, che alfine fu composta per le cure del papa:
ma scoppiata di nuovo, l’imperatore Andronico II
Paleologo ne tolse occasione di far catturare i Veneziani;
e i Genovesi mossero addosso ai prigionieri,
e li trucidarono.
</p>

<p>
Per vendetta (1293) Ruggero Morosini menò sessanta galee
veneziane a saccheggiare gli stabilimenti de’ Genovesi,
prese e demolì Pera, ove teneano quartiere, ed assalse
il palazzo imperiale; intanto che un’altra flottiglia distruggeva
Caffa, e per tutti i mari predava i legni e sovvertiva
le colonie di Genova. Le due flotte si scontrarono
davanti a Cùrzola (8 7bre), isola di Dalmazia; e i Genovesi,
governati da Lamba Doria, tant’erano sbaldanziti, che
proposero abbandonare ai Veneziani le navi, purchè
andasse salvo l’equipaggio. Avuto il no, assumono il
coraggio della disperazione, e vincono, da diecimila
nemici uccidono, seimila fanno prigionieri, fra’ quali
Marco Polo e lo stesso Andrea Dandolo ammiraglio,
che, non sapendo darsi pace della perdita d’una battaglia
attaccata contro sua voglia, diè del capo nell’antenna
nemica e finì.
</p>

<p>
Genova esultò; stabilì che ogni 8 settembre la Signoria
andasse offrire un pallio di broccato d’oro in
San Matteo, dove si fabbricherebbe un palazzo all’ammiraglio
vincitore. Ma Venezia non isbigottì, anzi, crescendo
animo a misura della perdita, ebbe subito in
<span class="pagenum" id="Page_77">[77]</span>
acqua cento altre galee, chiamò macchine e piloti da
Catalogna, accolse i Guelfi fuorusciti di Genova; e Domenico
Sciavo, già illustratosi nelle guerre di Romelìa,
portò il terrore nelle flotte genovesi, entrò fin nel
porto della nemica, e su quel molo (1294) battè moneta ed
eresse un monumento di disonore. Interpostosi Matteo
Visconti, fu fatta una pace perpetua, che ciascun capitano
di nave dovea giurare prima di mettere alla vela.
Questi casi diedero prevalenza all’aristocrazia.
</p>

<p>
Venezia, vascello ancorato nelle lagune, viveva tutta
delle relazioni sue coi forestieri, onde non poteva abbandonarsi
alla marea popolare, ed aveva mestieri di
sguardo attento, freddo calcolo, severa e coerente politica,
di un’energia sostenuta, d’un accentramento di
forze, quale non si può ottenere dalla moltitudine.
Venne dunque consolidandosi il predominio costituzionale
dell’aristocrazia, e massime in questa guerra, di
cui ad essa toccavano le spese, i comandi, la gloria;
onde con tal vento essa mandò in porto una legge tutta
a suo favore. Sebbene il maggior consiglio eleggesse i
proprj membri, asserivasi che da tempo la scelta cadeva
sempre nelle stesse famiglie; onde il doge Gradenigo,
uomo fermo, superiore alle vociferazioni del popolo
e avverso a questo perchè gli negò gli applausi,
propose quel che altre volte era stato respinto: non si
esaminasse più se i membri delle famiglie allora sedenti
nel gran consiglio dovessero esser rieletti, ma se meritassero
d’essere esclusi; il qual giudizio si farebbe
dal primo tribunale dello Stato. Adunque i giudici della
quarentìa ballottarono un per uno quelli che negli ultimi
quattro anni avevano partecipato al consiglio; e
chi riportò dodici dei quaranta suffragi, vi era confermato
per un anno; dopo di che eleggevansi i successori
alla stessa maniera; tanto per non levare tutte le
speranze, s’aggiunse una lista di supplimento con nomi
<span class="pagenum" id="Page_78">[78]</span>
di altri cittadini (<i>de aliis</i>) da ballottare occorrendo.
</p>

<p>
L’elezione del consiglio sovrano, allora di circa cinquecento
membri, si trovò dunque trasferita dal popolo
nel tribunale criminale: quando poi si proibì di ammettervi
<i>uomini nuovi</i>, restò costituita una nobiltà privilegiata
ereditaria, escludendone anche casate opulente
ed antichissime, quali i Badoero, per l’accidente che
nessun di loro sedeva in quell’anno nel consiglio. Infine
fu tolta la periodica rinnovazione di questo, ed
aboliti gli elettori col deliberare che, chi possedesse
le richieste condizioni, a venticinque anni fosse dalla
quarentìa registrato, e così entrasse nel gran consiglio.
Il quale, non più riempito che di nobili, al solo vantaggio
de’ nobili provvide, senza che rimanesse nè contrappeso
alla podestà loro, nè speranza al merito: presto
ammutolita anche l’opposizione degli avogadori del
Comune, l’aristocrazia restò ereditaria.
</p>

<p>
La nobiltà esclusa dal maggior consiglio si arrovellava;
reclamò, e vide i reclamanti appiccati<a class="tag" id="tag44" href="#note44">[44]</a>; sicchè,
non avendo legittima via d’opposizione, ricorse alle
trame onde acquistare non eguaglianza con tutti, ma
privilegi con pochi. Bajamonte (1310) figlio di Jacopo Tiepolo,
personalmente avverso al doge, unito colle famiglie
Querini che pretendea discendere da Galba imperatore,
Badoero che erano i Participazj sette volte dogi, Barbaro,
Maffei, Barozzi, Vendelini ed altre, che affettarono
<span class="pagenum" id="Page_79">[79]</span>
il nome di Guelfi e la protezione della Chiesa, congiurarono
di occupare la repubblica e ripristinare l’annua
elezione. Armi molte teneva ogni casa, sì per lusso,
sì per proteggere i commerci marittimi: Padova prometteva
ajuti. Ma il doge ne seppe, e li prevenne;
adunò in piazza San Marco le poche forze e gli arsenalotti;
si battagliò per le vie, e molti anche de’ principali
perirono; Bajamonte, che si sostenne alcun tempo in
Rialto, ricusò il perdono offerto, e andò a morire fra
i Croati. Degli altri catturati si fece sanguinosa giustizia;
sui profughi si lanciarono taglie e sicarj; abbattuti
i palazzi e cassati i nomi dei Querini e dei Tiepolo<a class="tag" id="tag45" href="#note45">[45]</a>.
Onde prevenire simili attentati, s’istituì la magistratura
de’ Dieci, con arbitrio sulla vita e l’avere dei cittadini
e del pubblico. Era una commissione straordinaria; ma
seppe allungare i processi e concatenare gli indizj tanto,
<span class="pagenum" id="Page_80">[80]</span>
che fu dichiarata stabile, e «tenacissimo vincolo della
pubblica concordia».
</p>

<p>
Novità tentò pure Marin Faliero, d’una delle tre più
antiche case di Venezia. Violento uomo, stando podestà
a Treviso avea schiaffeggiato il vescovo in pubblico
perchè tardava a uscire in processione; poi fatto doge (1354),
e a settantasei anni sposata una bella fanciulla, su tal
conto ricevette una beffa sanguinosa da Michele Steno,
uno dei tre capi della quarantìa; e non potendo ottenere
altra soddisfazione che di vederlo fustigato a code
di volpe e sbandito per un anno, tramò. Vecchio, arrivato
al posto maggiore cui l’ambizione potesse aspirare,
per mero dispetto si collegò con persone di poco
conto, con Bertuccio Israeli ammiraglio dell’arsenale,
cioè capo de’ lavoratori, e collo scultore Filippo Calendaro,
plebei molto ascoltati fra il popolo; del quale
esageravano i sofferimenti, incolpandone l’aristocrazia,
ed invogliando a scassinarla. Tutto era disposto per una
sollevazione ove trucidare tutti i nobili, quando i Dieci
n’ebbero spia, e il Faliero (1355 — 17 aprile) convinto fu decapitato là
dove i dogi prestavano il giuramento; ai complici le
forche, al popolo ribadite le catene, e stabilito che
<i>arengo</i>, cioè il parlamento generale, «nè per messer
lo dose nè per altri pol esser chiamado, salvo che,
creando el dose, debba esser chiamato arengo a pubblicar
la creation secondo usanza».
</p>

<p>
Era il tempo che si vedevano per tutta Italia le repubbliche
soccombere a tiranni; e questo tentativo
facea temere altrettanto a Venezia. Si moltiplicarono
dunque le cautele; e al doge, da capo della Repubblica
ridotto a delegato di pochi, si legarono sempre più le
mani; e cinque <i>corregidor della promission dogale</i>
ne’ patti da imporre a ciascun nuovo doge introduceano
variazioni ed esponeano le riforme di governo che
paressero opportune; tre <i>inquisitori del doge morto</i>
<span class="pagenum" id="Page_81">[81]</span>
ne sindacavano gli atti a confronto del giuramento prestato.
Il quale di volta in volta restringendosi, venne ad
essere una rinunzia a tutte le antiche prerogative, e
quasi anche alla personale libertà. Il consiglio del doge
non fu più scelto da lui, ma dal senato; infine lo si
volle confermato dal parlamento; i sei membri rinnovavansi
metà ogni quattro mesi, nè mai doveano esser
due del cognome o del sestiere stesso; aprivano le lettere
dirette al doge, rimettendole per lo spaccio ai
diversi uffizj; facevano le proposte in senato e nel maggior
consiglio, e il doge non avea maggior voto che
uno di essi.
</p>

<p>
Perchè poi la sovranità fosse invigilata dall’amministrazione,
si stanziò che i tre capi della quarantìa
sedessero coi sei consiglieri a parte de’ loro uffizj. Il
doge più non potè ricevere ambascerie o lettere da’
forestieri, nè carte da sudditi, se non presente il suo
consiglio; non rispondere tampoco sì o no senza consultato
con quello; non permettere che alcun cittadino
gli piegasse il ginocchio o baciasse la mano; non soffrire
altro titolo che di <i>messer il doge</i>; non possedere
feudo, censo, livello o beni stabili fuor del ducato, cioè
delle isole e del poco litorale tra le foci del Musone e
dell’Adige; non isposare straniera, nè con stranieri ammogliare
i figli senza permissione; nessuno poteva occupare
impiego finchè stesse a’ suoi stipendj e un anno
dopo. Al decorato pupillo rivedeansi ogni mese i conti,
e se dovesse ad alcuno, gli era trattenuto del soldo:
gli si prescrisse perfino di non spendere più di mille
lire nel far ricevimento di stranieri; i primi sei mesi
comprasse un vestone di broccato d’oro, nè egli nè la
moglie o i figli accettassero regali. All’elezione di Nicola
Marcello (1473) fu imposto che, vivo il doge, figli e nipoti
suoi non potessero accettare uffizio, benefizio o
dignità in vita o a tempo, nè sedere in verun consiglio,
<span class="pagenum" id="Page_82">[82]</span>
salvo il grande e i pregadi, ove pure non aveano voce;
soltanto nei Dieci potea entrare un fratello del doge.
</p>

<p>
Questa gelosia da serraglio era estesa su tutta la
nobiltà, vietandole di sposare straniere, nè coprire pubbliche
funzioni fuori, o servir principe o Stato estero
in guerra o in pace, nè tampoco possedere sul continente
d’Italia: legge vissuta finchè Venezia non venne
dominatrice della terraferma. Neppure i comandi degli
eserciti poteano avere; e dopo che, nella guerra di
Padova, furono affidati a Pietro de Rossi già signore
di quella città, sempre il generale fu un mercenario,
vigilato da <i>provedidori</i> scelti fra’ patrizj.
</p>

<p>
Principalmente addosso ai nobili pesava la severità
dei Dieci, piuttosto freno all’aristocrazia che stromento
di tirannide sovra il popolo. Componevano quel consiglio
il doge, sei consiglieri ducali e i Dieci, tutti con
voce deliberativa; illegale la loro adunanza se non fosse
presente un avogador del Comune. Duravano un anno,
e un anno restavano in contumacia; erano eletti pochi
per volta dal maggior consiglio, e durante quella magistratura
non poteano ricevere altro uffizio; l’accettare
stipendio o premio saria costato il capo. Le denunzie
segrete v’erano ricevute, come da tutti i magistrati,
ma richiedeano esame e prove. Il 28 gennajo 1432
<i>andò parte</i> che «se da ora innanzi alcuno o alcuni dei
nobili nostri, da sè o col mezzo di altri, sotto alcun
pretesto, colore, modo, forma o ingegno che dire od
immaginare si possa, oserà fare qualche setta, confederazione,
compagnia od altra intelligenza chiara od
occulta, colle parole o coi fatti, con giuramento o senza,
per ajutarsi l’un l’altro ne’ nostri consigli, siano banditi
perpetuamente; e se tornino dal bando, condannati al
carcere in vita». Simile tenore tengono le leggi dei
Dieci, tutte dirette a reprimere i nobili con procedura
compendiosa: inoltre esercitavano un’alta polizia sul
<span class="pagenum" id="Page_83">[83]</span>
popolo, sui trattati più secreti, sui falsatori di gioje o
di monete, sui giuochi, sulle spie; qualunque affare non
civile riguardasse il clero, le sei grandi confraternite
della città, le feste, i boschi, le maschere, le gondole,
era di loro competenza; ai loro decreti obbligavano il
senato e fino il gran consiglio; disponevano dell’erario,
davano istruzioni ad ambasciadori, a generali, a governatori,
modificavano la promissione ducale. In occasione
del processo contro Marin Faliero chiamarono
una <i>giunta</i> di venti gentiluomini, che poi restò permanente
sino al 1582, e fu gran rinfranco al loro potere.
</p>

<p>
Questo concentrare la direzione dello Stato e dei
poteri diede estrema autorità e forza al Governo; questa
vigilanza impedì che persone o famiglie s’arrogassero
la sovranità. Ma una procedura, ove non erano leggi
conosciute nè pene prefisse, ove i testimonj non erano
confrontati nè nominati tampoco, non offriva assicurazioni
alla società o all’individuo, schiudeva il campo
alla perfida delazione e al pagato spionaggio, stabiliva
il despotismo per conservare il Governo.
</p>

<p>
Non lasciamoci però sgomentare dalle declamazioni,
e ricordiamo che i Dieci dopo un anno ricadevano
sotto le leggi comuni; oltre i segretarj dell’ordine cittadino,
vi assistevano da cinquanta a sessanta persone,
tolte dai principali consessi dello Stato, e l’avogador
potea sospenderne gli atti; i giudizj erano segreti, ma
scritti; al convenuto non negavasi un difensore; il gran
consiglio poteva modificare quello dei Dieci o anche
spegnerlo con non rinnovare le nomine; il popolo poi
lo gradiva come salvaguardia contro i soprusi dei
patrizj; questi se ne consolavano colla speranza di
arrivarvi.
</p>

<p>
Nel 1454 il consiglio dei Dieci scelse tre inquisitori
di Stato, due neri dal proprio seno, ed un rosso tra i
consiglieri del doge, i quali incoavano i processi, esercitavano
<span class="pagenum" id="Page_84">[84]</span>
un’alta polizia su qualsifosse persona, neppur
eccettuati i Dieci, e in unione con questi potevano punire
di morte secreta o pubblica, disporre della cassa
senza render conto<a class="tag" id="tag46" href="#note46">[46]</a>.
</p>

<p>
Tale costituzione si andò sviluppando in tempi più
tardi di quelli che ora narriamo; ma noi la volemmo
qui raccolta a intelligenza della storia futura di quella
grande e calunniata Repubblica. Il tempo fe dimenticar
la violenza con cui si era stabilita l’aristocrazia, la quale
consolidata, si occupava molto delle relazioni politiche,
e v’acquistava prudenza e accorgimento. Diceansi vecchie
le casate anteriori all’800, nuove le aggregate posteriormente.
Sedici di queste ultime, cioè Barbarighi,
Donati, Fóscari, Grimani, Gritti, Lando, Loredani, Malipieri,
Marcelli, Mocenigo, Moro, Priúli, Trevisan, Tron,
Vendramin, Venier, nel 1450 congiurarono di non lasciar
più salire doge alcuno delle casate antiche: almeno
tale opinione corse, e in realtà nessun più ne fu eletto
fin al 1612, quando inaspettatamente fu sortito Marcantonio
Memmo.
</p>

<p>
Allorchè il doge era presentato, si cessò di domandare
al popolo — Vi piace?» ma l’anziano degli elettori
dicea: — So che vi piacerà»; invece del sindaco
che gli prestasse giuramento a nome del popolo, bastò
il gastaldo o, come diceasi dal vulgo, <i>il doge de’ Nicolotti</i>,
capo de’ pescatori. Pure chiunque abitava Venezia
potea darsi a credere d’aver parte alla sovranità, perchè
era chiamato padrone; donde quella riverenza
verso la patria e i capi di essa, che faceva identiche la
<span class="pagenum" id="Page_85">[85]</span>
volontà propria e la legge, e disponeva a qual si fosse
sacrifizio pel conservamento di essa.
</p>

<p>
Il popolo dapprima dividevasi in convicini e clienti,
ossia ottimati e plebei: serrato il maggior consiglio,
gli esclusi formarono un terz’ordine, detto de’ cittadini
originarj, a distinzione dai cittadini d’acquisto, i quali
abitavano Venezia da meno di venticinque anni. Ai soli
originarj competeva la piena cittadinanza, e il prezioso
diritto di far commercio marittimo sotto la bandiera
di San Marco, e così l’aspirare agl’impieghi cittadineschi,
il supremo dei quali era il cancellier grande;
seguivano gli altri della cancelleria dogale, le cariche
nelle maestranze e nelle numerose confraternite, alcune
legazioni ed i consolati in terra forestiera. Il commercio
rimaneva tutto a’ cittadini, escludendone i nobili perchè
avrebbero potuto soperchiare. Pura plebe restavano gli
artigiani, i mercanti, i medici, gli arsenalotti, corporazione
robusta. A soli vecchi permetteasi di fare il
rivendugliolo. Nè tampoco trovavasi schiusa la via
dell’armi, giacchè queste erano affidate a mercenarj o
a sudditi.
</p>

<p>
La sicurezza individuale, la prosperità assicurata al
commercio, l’adito alle magistrature, erano compensi
alla nullità de’ cittadini. Come in tutte le aristocrazie,
badavasi a fare star bene il popolo; donde quelle splendidissime
istituzioni di carità, che in parte ancora sopravivono
a tante dilapidazioni; e le ricchezze dei
monasteri e delle confraternite, corpi morali che, non
avendo bisogno di far avanzi, tornavano a vantaggio
della plebe. Questa tenevasi attaccata ai patrizj, non
solo col patronato della ricchezza e de’ servigi, ma coll’avere
ciascuno fra quelli il suo compare; prodigava
gl’inchini e i titoli d’eccellenza, non mettendo limiti alla
sommessione nè decoro nella riverenza; quanto l’odierna
plebe di Londra, obbediva a un semplice cenno
<span class="pagenum" id="Page_86">[86]</span>
del messer grande, bargello che, col suo berretto
segnato dallo zecchino e dalla mazza, bastava a mantener
l’ordine nelle affollatissime feste. Le quali erano
nuova occasione di mescolare ricchi e popolani, sudditi
e magistrati, fosse alle sagre di Santa Marta o del Redentore,
ove si confondeano nelle cenette improvvisate,
fosse all’Assensa, dove il trionfo del gondoliere lo facea
carezzare da’ nobili, fosse quando il pescatore di Poveglia
o il vetrajo di Murano era perfino ammesso a
baciare il principe. Le rivalità fra Castellani e Nicolotti,
abitanti delle due parti della città, riduceansi
il più spesso a gare di meglio valere nelle regate o
alle forze d’Ercole; e se prorompevano in risse, l’indulgenza
patrizia le perdonava, quantunque fossero
costate sangue.
</p>

<p>
I sudditi d’oltremare venivano trattati come conquista,
vilipesi, immolati al monopolio della dominante;
se ne fortificava il paese quanto bastasse per tenerli in
soggezione, non per garentirli dai nemici; non vi si
lasciavano tampoco le cariche municipali; e il mandarvi
il podestà e il capitano del popolo offriva un modo di
occupare i nobili, e cogl’impieghi fuori risarcirli della
oppressione che in patria cresceva. Di fatto da tali colonie
venne un alteramento alla costituzione, introducendo
un’altra nobiltà, meno dipendente dalla Signoria,
e che avrebbe potuto emanciparsi se non fosse stata
impedita dalla vigilanza degli Inquisitori.
</p>

<p>
I sudditi di terraferma stipularono prerogative quando
si diedero alla repubblica; appoggiati alle quali, conservavano
i prischi statuti, le procedure, sin gli uffiziali
antichi, e l’attentarvi era caso di Stato, competente al
tribunale dei Dieci. La nobiltà vi formava un corpo
con privilegio ed autorità, ma per nulla partecipe al
dominio; perciò odiava l’aristocrazia veneta, della quale
trovavasi pari in grado, suddita in diritto: e fu uno
<span class="pagenum" id="Page_87">[87]</span>
de’ maggiori sbagli del veneto Governo il non provvedere,
come Roma antica, a fondere il meglio della
nobiltà di terraferma colla imperante, col che avrebbe
risanguato questa di famiglie e di denaro, e congiunto
i dominati coi dominanti.
</p>

<p>
Vi andava da Venezia un podestà, che durava sedici
mesi, e a cui era sottoposto il consiglio dei nobili, che
rappresentava ciascuna città: al capitano, pure spedito
di là, era sottoposta la rappresentanza territoriale,
eletta dai diversi Comuni. Ogni città ed ogni territorio
teneva nunzj a Venezia per tutelarne gl’interessi;
i luoghi minori sovente sceglievano a patrono qualche
Veneto de’ più illustri e poderosi. Alle fortezze comandava
un provveditore, dipendente dal capitano della
provincia.
</p>

<p>
Nelle città di terraferma il consiglio era composto
di soli nobili: ma alcune, come Padova, tra questi ammettevano
famiglie nuove, mediante lo sborso di cinquemila
ducati; spediente finanziario che apriva un
adito alle case venute su. Generalmente ne restavano
esclusi quelli che fossero debitori verso il pubblico. A
Verona il consiglio era di cencinquantadue nobili,
trenta de’ quali ogni anno restavano <i>in vacanza</i>; dei
cenventidue rimanenti, cinquanta duravano in uffizio
tutto l’anno: degli altri settantadue una muta ogni due
mesi formava il consiglio dei Dodici, che coi cinquanta
interveniva al consiglio: ogni anno i cinquanta passavano
nelle mute, e quei delle mute nei cinquanta,
uscendone trenta per dar luogo a quelli in vacanza; ai
morti o assenti per carica si suppliva col trarne dei
nuovi a sorte. In qualche città ogni nobile aveva entrata
al consiglio e voce negli affari di maggior rilievo;
al quale consiglio, oltre il votar le imposizioni e amministrarle,
e fare decreti pel buon ordine, competeva
l’eleggere a tutte le cariche comunali. Anche la giustizia
<span class="pagenum" id="Page_88">[88]</span>
rendeasi da collegi paesani, e secondo statuti
proprj; e lo statuto di Verona meritò venir inserito
nelle <i>Repubbliche</i> degli Elzeviri; e vogliamo ricordare
come imponeva che le liti tra parenti fossero compromesse
in arbitri, i quali risolvessero senza strepito di
giudizio e inappellabilmente.
</p>

<p>
Tenuissime le tasse, riducendosi a un lieve testatico
e all’imposta sulle macine; anzi la Dalmazia costava di
gran lunga più che non fruttasse, se non che procurava
grande attività di commercio. I magistrati erano piuttosto
molli che tirannici; poteano accusarsi di negligenza
nel proteggere e punire, anzichè di prepotente
intervenzione; e qualora si dubitasse di mal governo,
vi si spedivano sindaci inquisitori.
</p>

<p>
Tutto era dunque preparato per la conservazione,
e niuno Stato sciolse più insignemente questo problema,
durando per secoli senza quasi rivoluzione, e meritando
perciò le lodi de’ politici nostrali e forestieri.
Alla conservazione e all’incremento della metropoli si
dirizzavano i sentimenti e le forze, vi si sagrificava
tutto, persino la libertà; e se si ponga mente alla contentezza
de’ sudditi, all’agio, alla calma, ai soccorsi,
non si potrà che lodare la Signoria. Ma è obbligo dell’uomo
e degli Stati anche il progredire, quindi non
voler infiacchire tutte le membra per sicurezza della
testa, non intercidere le vie di segnalarsi, non surrogare
la ragion di Stato alla giustizia, non volere che
una classe maggioreggi a depressione delle altre, nè
con autorità violenta soffocar le passioni personali, e
abbattere chiunque si elevi dalla folla.
</p>

<p>
L’aristocrazia portava nel governo le virtù che le
sono proprie, una politica non allucinata da passione
personale, una costanza che non si frange sotto le maggiori
traversie, un segreto geloso, un’economia più
savia quanto erano maggiori le ricchezze pubbliche;
<span class="pagenum" id="Page_89">[89]</span>
ma insieme mancava degli impeti de’ popoli liberi,
della generosità verso i vinti, di quelle speranze che
non si valutano a denaro: non guardò mai l’Italia come
paese fratello; e come colla Toscana si alleò per difendere
la libertà da Mastino della Scala, così si alleò coi
Visconti per acquistare signoria nella penisola.
</p>

<p>
Quando le Repubbliche perivano e fin l’indipendenza
in Italia, si compilò a Venezia il <i>libro d’oro</i>, titolo
impreteribile della nobiltà; e allora entrarono tutti
i malanni dell’aristocrazia, primogeniture, fedecommessi,
esclusione de’ matrimonj men nobili; e dietro
a ciò, sprecare in lusso, in fabbriche, in ville a Murano,
poi sulla terraferma, e nel decorare la neghittosità.
</p>

<p>
Quelli che si erano assicurato la dominazione, sempre
più faceano sentire la propria superiorità ai nobili minori
e alla plebe. Oltre i nobili ricchi, ve n’avea di
poveri, detti Barnabotti, non capaci di sostenere il
dispendioso onore degli impieghi; e con sovrana arroganza
reclamavano quel che oggi si chiama il diritto
al lavoro, e lo Stato dovea soddisfarvi col mantenere
magistrature e cariche superflue, de’ cui stipendj vivessero
costoro. Ed erano veramente la zavorra e il
disordine della repubblica, petulanti coi popolani di cui
si ostentavano protettori, striscianti coi grandi, turcimanni
d’intrighi, di sollecitazioni e di brogli. Nel
maggior consiglio, che pur rimaneva nominalmente
il vero sovrano, tutti i nobili aveano voto eguale, e
perciò vi prevaleano i poveri, che erano i più; di qui
il bisogno di carezzarli; e nobili ricchi e nobili poveri
si scialacquavano inchini sotto le procuratìe e nel
brolo, dove il giovane ammesso al maggior consiglio
veniva presentato da dodici compari, e riconosciuto da
quelli nel cui novero entrava; dove chi aspirasse a
dignità compariva in atto supplichevole, togliendosi di
spalla la stola per metterla sul braccio, menandosi
<span class="pagenum" id="Page_90">[90]</span>
dietro parenti e amici nell’atto stesso, e profondendo
riverenze e baciamani.
</p>

<p>
Ripetiamo che tuttociò si riferisce a tempi posteriori;
ma noi volemmo qui ridurlo, a confronto de’ governi
delle prische repubbliche italiane, e del bene e del
male che sarebbe potuto derivare dal loro spontaneo
svolgimento. Certo, per tempi nuovi d’esperienza, mirabile
era l’ordinamento di Venezia; se l’aristocrazia
si fece tiranna, era però amata dal popolo, che neppure
oggi ne perdette il desiderio; si sopracaricò di
pesi, e ricordò che non lede tanto il potere, quanto il
modo ond’è esercitato. Del resto a Venezia trovavano
asilo i profughi d’ogni paese e i principi caduti; ivi
maggior libertà di costumi, e poi di stampa; e lo spionaggio,
che formò l’obbrobrio della sua vecchiaja, era
piuttosto una vessazione che una tirannia, intanto che
quel potere permanente schermiva dalle popolari stravaganze
e dai tumulti consueti alle altre città.
</p>

<p>
Nelle relazioni colle repubbliche italiane Venezia
tendeva ad accaparrarsi il commercio sul Po, e trarne
il grano qualvolta fosse impedito il mar Nero o vi
trovasse più favorevoli condizioni. E poichè l’annona è
di supremo rilievo in città senza terreni, nominò intendenti
a quest’uopo, e ad imitazione de’ Saraceni
proibì di asportarne se non quando fosse disceso a un
dato prezzo.
</p>

<p>
Fra ciò proseguiva le conquiste, e Corfù, Modone,
Corone ricevettero conservatori da essa, la quale procurava
nuove colonie coll’assegnar feudi. Molte guerre
ebbe a menare, singolarmente per tenere sottomessa
Candia, che per sessant’anni (1307-65) stette, si può
dire, in uno stato d’insurrezione, che vorrà chiamarsi
o ribellione, o generosa resistenza a un turpe mercato.
Poi i Veneziani stessi ivi posti in colonia si ammutinarono,
volendo che tra essi venissero scelti venti savj
<span class="pagenum" id="Page_91">[91]</span>
pel maggior consiglio della madre patria, non dovendo
perdere questo diritto perchè accasati altrove: ricusati,
si separarono perfino dalla Chiesa latina, e in luogo
di san Marco tolsero a patrono san Tito; uccisero chi
non volesse parteggiare con loro, e ricevuti a scherno
i deputati di Venezia, si accinsero a respingerne le
armi. Luchino Dal Verme capitano di ventura portò
seimila uomini su trentatre galee contro l’isola dalle
cento città, e a gran fatica la sottomise: ma ben presto
questa si rialzò, e per tenerla in soggezione furono uccisi
i capi, distrutte le città di Anapoli e Lasito e tutte
le rôcche, portatine via gli abitanti, disertato il contorno
e proibito avvicinarvisi, e tolto ogni diritto, ogni
magistratura. Sono triste pagine nella storia d’una
repubblica.
</p>

<p>
Pure il Levante sarebbe dovuto essere il campo
delle attività di Venezia, che invece volle impacciarsi
colle vicende d’Italia, e dopo caduto Ezelino cominciò
a porre un piede in terraferma, a suo grave costo. Le
disgrazie ed umiliazioni che essa toccò dopo serrato il
gran consiglio, non erano conseguenza di quest’atto;
pure smentivano coloro che credevano dalla concentrazione
dovesse venirle robustezza.
</p>

<div class="chapter">
<h2 id="cap97-9">CAPITOLO XCVII.
<span class="smaller">Prosperamento delle repubbliche in popolazione,
ricchezze, istituti.</span></h2>
</div>

<p>
Bastano già questi cenni a chiarire che gl’inconvenienti
della libertà non impedivano l’inoltrarsi della civiltà; e a
chi non sa che deplorare quell’età burrascosa, risponde
la rapida floridezza delle repubbliche. Tutte s’allestirono
d’edifizj, a comodo, a difesa, ad ornamento; rinnovaronsi
<span class="pagenum" id="Page_92">[92]</span>
di mura, estendendole ad abbracciare i borghi e
le cattedrali; acciottolarono, lastricarono, fognarono le
vie; provvidero ponti, cloache, acquedotti, strade; nei
palazzi del Comune sfoggiarono a gara solidità e magnificenza;
abbellironsi di chiese, monumenti insieme
di pietà e d’amor cittadino, considerandole come la
più nobile immagine della patria: l’uomo era richiamato
alle severità della vita, metteansi in equilibrio il
pensiero e l’azione, le combinazioni astratte dell’ideale
e l’inflessibil misura del possibile.
</p>

<p>
Quale giacesse la campagna italica al cadere dell’impero
romano, ci fu veduto, e la dominazione dei Barbari
non potè che peggiorarla. Epifanio vescovo di
Pavia, dirigendosi a Ravenna, ebbe a serenar molte
notti sulle rive del Po, che sotto Brescello impaludava
senza più letto. Crede il Muratori che nel 734 si fabbricasse
la Cittanuova, quattro miglia da Modena, per
guardare la via Emilia dagli assassini annidati nelle
foreste di colà. Il panegirista di Pavia ci dice che vi
abbondavano le stufe, per la molta legna provveduta da
tante selve circostanti. Son nominati laghi nel Lodigiano
presso Casal Lupano; se anche è favola l’altro che si
stendeva a San Floriano, Santo Stefano, Fombio, Guardamiglio.
Nel Padovano conservano tuttavia il nome
di gazzo o guizza o fratta i terreni allora boscosi.
Pistoja era tutta circuita da paludi, da cui la liberò un
miracolo di san Zenone vescovo di Verona, onde Gregorio
Magno vi mandò il primo vescovo nel 594; e
frequenti vi s’incontrano ancora i nomi di pantano,
piscina, padule, acqualunga. Modena nel <span class="smcap lowercase">X</span> secolo fu
spesso ingombra, talora sommersa dall’acqua spagliante:
al vescovo di Bologna trovansi donate immense
selve e valli peschereccie a occidente di quella città:
quattro o cinque laghi son menzionati presso il Bondeno,
laghi e stagni attorno a Parma: di foreste e
<span class="pagenum" id="Page_93">[93]</span>
pescagioni abbondavano i beni della contessa Matilde.
La vita di san Giovanni Gualberto, scritta l’<span class="smcap lowercase">XI</span> secolo,
attesta scarsissimi in Toscana i ponti.
</p>

<p>
Anche più tardi, ogni tratto s’incontravano e scopeti
e boschi e fitte e marazzi, massime dove i fiumi sfociano
nel Po, e dove questo, l’Adige e l’Arno scendono
alla marina; si ha memoria della selva Merlata nel
Milanese, della Lugana nel Bresciano, della Fetontea
presso Altino, della Polaresco nel Bergamasco, a tacere
i vastissimi tratti torbosi che si riconoscono quasi a
fior di terra; e nelle vendite d’allora si aggiungeva la
formola ordinaria <i>cum sylvis, paludibus, piscationibus</i>.
Infesta di lupi era la Lomellina, che re Berengario
mandò ordine di uccidere<a class="tag" id="tag47" href="#note47">[47]</a>. Ottone il Grande
al marchese Aleramo nel 967 donava tutti i possessi
del regno che si trovano nel deserto tra il fiume Tànaro,
l’Orba e il mare, detti Gobundiasco, Balangio, Scelescedo,
Sassola, Miolia, Pulcione, Gruaglia, Pruneto,
Montore, Noceto, Masionte, Arco...<a class="tag" id="tag48" href="#note48">[48]</a>. Dalle tante selve
restava forse irrigidito il clima, sicchè non radi ricorrevano
inverni da gelare il vino nelle botti, e il Po da
Cremona a Venezia fin a sostenere i carri<a class="tag" id="tag49" href="#note49">[49]</a>.
</p>

<p>
Il feudalismo, restituendo alla campagna la gente e
l’immediata ispezione del signore, poteva recare qualche
rimedio; ma nocevano le servitù de’ beni, e l’essere
il padrone sottoposto egli stesso a una supremazia che
dava il diritto di confisca o di decadenza, e toglieva di
spezzare il possesso, trasmetterlo a femmine, alienarlo;
<span class="pagenum" id="Page_94">[94]</span>
e laudemj, riversibilità, diritti d’investitura dimezzavano
le proprietà, disanimando dai miglioramenti. I braccianti
poi od erano servi, o liberi condizionati, tenuti
a comandite; lo perchè le opere riuscivano meno utili,
quand’anche il bisogno o l’ingordigia non portasse il
barone a gravar le taglie a segno, che il censuario abbandonava
il possesso, il quale rimaneva sodo.
</p>

<p>
Tali difetti scemarono, non disparvero sotto i Comuni:
e le ripetute guerre e il modo di condurle<a class="tag" id="tag50" href="#note50">[50]</a>;
le rappresaglie, per cui un forestiere danneggiato in un
paese poteva spingere su questo la vendetta de’ suoi
patrioti, o almeno sui beni dell’offensore e de’ suoi
consorti; il condannarsi alla sterilità i terreni degli
sbanditi e dei delinquenti, non lasciavano prosperare
i campi. I vantaggi del commercio facendo meritare il
denaro fino al venti, al trenta per cento, lo sviavano
dalla terra. Improvvide ordinanze or prefiggevano una
data specie di coltura, ora il prezzo delle derrate, o di
consegnarne una parte, o di non asportarle; e i vicini
o per continua gelosia o per incidente rottura negavano
di più riceverle<a class="tag" id="tag51" href="#note51">[51]</a>. Onde avere cavalli per le guerre,
bisognava tenere sconfinate praterie, a scapito delle
biade mangerecce<a class="tag" id="tag52" href="#note52">[52]</a>.
</p>

<p>
<span class="pagenum" id="Page_95">[95]</span>
</p>

<p>
I primi miglioramenti anche in ciò vennero dalla
Chiesa. I monaci per istituto abbonivano i campi; e i
Cistercensi, ammonastierati intorno a Milano, teneano
sui lontani poderi una colonia di conversi per lavorarli,
mentre sui vicini si esercitavano essi medesimi con sì
evidente frutto, che spesso erano invitati a risarcire in
bene i campi altrui; e non è fuori di buona congettura
che ad essi vada attribuito quel sistema d’irrigazione,
che la bassa Lombardia arricchì dei pascoli perenni,
ove più tardi si cominciò a fare i caci, tanto rinomati
col nome di Parmigiani<a class="tag" id="tag53" href="#note53">[53]</a>. Chi avrebbe poi avuto a
vile un’arte che vedeasi esercitata dai monaci? Frà Corneto
domenicano nel 1231 indusse per devozione un
popolo di gente a portar materiali, con cui interrò uno
stagno attorno al suo convento, e subito lo sementò.
Per queste e simili guise, al luogo del giunco e della
ninfea comparivano man mano il ranuncolo, il trifoglio
e i graminacei, salutifero pasto di mandre lattose. Ai
beni delle chiese e de’ monasteri si avea rispetto nelle
devastazioni e nelle taglie; laonde molti donavano ad
essi le loro proprietà, ricevendole poi in prestarìa o a
livello temporario o perpetuo.
</p>

<p>
Il livello, forma di possesso allora introdotta o estesa,
metteva assai bene ad avvicinare il capitale e il lavoro,
come oggi si dice. Vasti terreni incolti e sfruttati, a qual
<span class="pagenum" id="Page_96">[96]</span>
proprietario bastavano forze per domesticarli? Si spicciolavano
dunque tra molti coltivatori, che, assicurati
per lunghi anni, li lavorassero come proprj, retribuendo
al padrone un tenue canone: questo traeva un vantaggio
di là donde prima nessuno; il lavoratore s’accostava
alla condizione di possidente sopra un terreno che lietamente
adattava alla vigna e alla semente, perchè
sicuro di trasmetterlo a’ suoi figliuoli<a class="tag" id="tag54" href="#note54">[54]</a>.
</p>

<p>
Dacchè parve liberalismo l’attribuire il rimiglioramento
d’Italia ai Musulmani per fraudarne i frati, si
asserì perfino che quelli avessero introdotto fra noi la
coltura dell’ulivo, mentre indubbiamente la troviamo
anteriore<a class="tag" id="tag55" href="#note55">[55]</a>: come troviamo che era più estesa d’adesso,
giacchè in Lombardia, a tacere il lago di Como
<span class="pagenum" id="Page_97">[97]</span>
ove frequentissimi sono menzionati gli uliveti, n’erano
vestiti i poggi fra Bergamo e Ponte San Pietro, quelli
di Mozzo<a class="tag" id="tag56" href="#note56">[56]</a>: d’uno nel Borgo Canale di Bergamo è
cenno in carta del 933, e d’altri sulle colline bresciane,
donde or sono quasi scomparsi.
</p>

<p>
Emancipati e divisi i possessi, colla libertà sottratti
i paesani alla servitù personale e all’immediata oppressura
dei feudatarj, alleggeriti i servizj di corpo e le
riserve di caccia, si prese coraggio a scassare sodaglie,
popolare solitudini e boschi, fognare pantani: <i>correggie,
dossi, polesini</i> si dissero le strisce di terra che
man mano si disseccavano; <i>mezzani</i> le tante isole fra
Lodi, Pavia, Piacenza, cedute al continente dal recedere
del fiume; <i>novali</i> i campi restituiti all’aratro; e ogni
tratto le carte accennano che un podere <i>est terra novalis
et fuit nemus</i>; villaggi e fin città conservano il
vocabolo del Rovereto, del Saliceto, dell’Albereto a cui
sottentrarono. Le campagne prosperarono, coltivate da
braccia libere, cui la speranza era stimolo all’operosità,
ed ajutate da capitali cittadini; le città intrapresero
grandiosi lavori per l’irrigazione, e provvidero con regolamenti,
non sempre opportuni, ai casi di carestia<a class="tag" id="tag57" href="#note57">[57]</a>.
</p>

<p>
<span class="pagenum" id="Page_98">[98]</span>
</p>

<p>
I Pisani portavano grande attenzione ai fiumi della
loro pianura; e uno statuto del 1160 ingiunge al podestà
che, in principio del suo magistero, scelga persone
probe, con giuramento di esaminare gli acquedotti antichi
e nuovi delle terre domestiche e dei prati, e le
foci del Serchio, perchè ne rimanga facile il deflusso.
La maremma senese era coltivata e popolosa, nei diplomi
trovandosi ogni momento castelli, corti, terreni
donati o venduti: il paese dalle creste dei monti al
mare, posseduto dai Gherardeschi, era seminato di case
e chiese, con vigne, uliveti, frutti, campi di sementa<a class="tag" id="tag58" href="#note58">[58]</a>.
Il Cremonese, piano di tenue pendenza deposto dalle
ambagi di quattro grossi fiumi che ne segnano quasi il
confine, facilmente torna in loro balìa appena cessino
le cure dell’uomo. Tanto era avvenuto già sul cadere
dell’impero romano; e parlano d’un lago Gerundio,
vasto per quarantacinque miglia, tanto che i Cremonesi
vennero ad assediare Lodi <i>con apparato terrestre e
navale</i>. Se ne procurò dunque lo scolo; il naviglio
d’Isso e Barbata raccolse le acque de’ fontanoni, utilizzandole
ad irrigare; poi trovandolo insufficiente, nel
1337 si estrasse dall’Oglio il Naviglio civico, e dallo
<span class="pagenum" id="Page_99">[99]</span>
sbocco di questo fiume venne arginato il Po, deviando il
Delmone, e sanando così larghissimo territorio. Crebbe
allora grandemente la popolazione, e non solo la città
contava fin a ottantamila anime, ma Soncino ne aveva
più di molte città, Viadana diceasi ricca di gente e d’averi,
Soresina avea quindicimila teste, Casalmaggiore
ventimila, e nelle sue campagne si coltivava lo zafferano
sin nel <span class="smcap lowercase">XV</span> secolo, e ad una piccola Venezia l’assomigliavano
le tante navi e il vivo traffico.
</p>

<p>
Già nel secolo <span class="smcap lowercase">XI</span> i Mantovani aveano intrapreso le
<i>sgarbate</i>, fossi allo sbocco dei fiumi per immetterli in
Po; ma ricorrenti inondazioni guastavano quelle campagne,
sinchè Alberto Pitentino nel 1198 affondò il
lago attorno a Mantova, con argini e sfogatoj da regolarne
l’altezza, e sostegni fino a Govérnolo, ove scarica
in Po; delle cadute poi da bacino a bacino si profittò per
muovere gualchiere e mulini, che perciò rimanevano
privilegio del Comune. Altri dilagamenti straordinarj
avevano cambiato in paludi i colti là intorno, onde il
vescovo Jacopo Benfatti nel 1332 investì a Luigi Gonzaga
l’isola di Révere che <i>erat perita, diruta, aquatica,
paludosa, piscaritia cum casis palearum ac in
totum sterilia</i>, unico prezzo ed obbligo imponendogli
di cingerla d’argini per frenare il fiume. Seguendo il
costume della Repubblica, quel principe suddivise in
livelli <i>ad meliorandum</i> quella contrada, che ben presto
divenne delle più opime.
</p>

<p>
Di che vedasi quanta giustizia vi sia nel ripetere che
la natura fe tutto per la Lombardia, nulla gli abitanti.
</p>

<p>
Allora sparirono gli stagni e le foreste del Bolognese
e del Ravennate: Ferrara, ch’era nata come Venezia
per bisogno di difendersi dai Barbari, e dove prima
non furono che due torri, congiunte con un argine che
fu poi la strada detta ancor Ripagrande, si estese intorno
a quello, sistemò arginature che servissero anche
<span class="pagenum" id="Page_100">[100]</span>
di comunicazione, e le paludi di cui la circondava il Po
convertì in ubertose campagne: i boschi del Modenese
e del Ferrarese si disselvatichirono: a Milano furono
portate migliori razze di cavalli, e cani alani e danesi
di molta forza e grossezza; e con innesti forestieri migliorato
il vino e introdotta la vernaccia. Il riso, cagione
poi di spopolamento, veniva ancora di fuori, e si vendeva
dagli speziali, cui in Milano fu imposto di non
prezzarlo più di dodici soldi imperiali la libbra<a class="tag" id="tag59" href="#note59">[59]</a>;
nè più di otto il mele, tanto prezioso avanti che s’introducesse
lo zuccaro.
</p>

<p>
Del miglioramento fanno prova l’ampliarsi e abbellirsi
delle città. Milano occupava appena una quarta
parte dell’odierna superficie, eppure internamente avea
campi, viridarj (<i>verzèe</i>), pascoli (<i>pasquèe</i>), e l’estesissimo
brolo dell’arcivescovo: le case erano ad un solo
piano, salvo poche <i>solariate</i>; alcune di mattoni, le più
di graticci e creta e paglia, col tetto pure di assicelle e
di paglia: fuori poi avea boschi, come il <i>nemus</i> di Sant’Ambrogio
fuor porta Comasina, quel degli Olmi fuor
porta Vercellina, ove fu decollato san Vittore, quello di
Caminadella fuor porta Tosa. Appena rassettatosi dall’eccidio
del Barbarossa, Milano estese il suo recinto
cingendosi di una mura alta venti braccia con sei porte
di marmo, fabbricò case e palazzi, nel 1228 «il broletto
nel mezzo della magnanima città» (<span class="smcap">Corio</span>), cioè il
palazzo comunale, e cinque anni appresso il broletto
nuovo, dove accogliere i mercanti e tutti gli uffizj. Il
trovarsi discosta da ogni grosso fiume le disagevolava
il commercio, massime degli oggetti di consumo; sicchè
<span class="pagenum" id="Page_101">[101]</span>
per trarre dalle Alpi il combustibile, le pietre e
altri grossi materiali, e al tempo stesso irrigar le pianure,
divisò il Naviglio grande, primo canale artifiziale
delle nazioni moderne, che per trenta miglia conduce
le acque del lago Maggiore fin alla città. Intrapreso
nel 1179, cioè tre soli anni dopo che la città era risorta
dalle ruine del Barbarossa, fu ripigliato nel 1257, e
compito in modo da portar grosse navi. Pel canale della
Muzza, cavato dall’Adda, il greto della Geradadda e
del Lodigiano divenne la campagna più frumentosa di
Lombardia.
</p>

<p>
Nel 1106 Pasquale II consacrava la cattedrale nuova
di Parma: i Modenesi toglievano a rifabbricare la loro;
cinquant’anni dopo scavarono il Panarello nuovo e il
canal Chiaro, eressero il campanile, il palazzo comunale,
la ringhiera, sbrattarono e selciarono le vie e i
portici. A Cremona nel 1167 fabbricavasi il battistero,
nel 1206 il palazzo comunale con porte di bronzo, nell’84
il terrazzo: e la città divisa in vecchia e nuova
secondo le fazioni, allestivasi di mura esterne e interne.
Dopo la peste del 1136 Bergamo alzava la chiesa
della Beata Vergine Assunta, architetto Fredo: nella
quale faceansi le adunanze, le paci, gl’istromenti; v’era
scolpita la misura uffiziale; e la società di Santa Maria
Maggiore era una milizia per difesa del Governo<a class="tag" id="tag60" href="#note60">[60]</a>.
Brescia ampliava la mura, fabbricava le chiese e i
monasteri di San Barnaba, San Francesco, San Domenico,
San Giovan Battista, finiva il broletto, dilatava
la piazza del duomo, conduceva tre canali dal Chiese e
<span class="pagenum" id="Page_102">[102]</span>
dal Mella per gli opifizj, a cura dell’insigne vescovo
e signore Bernardo Maggi. Pisa si circondò di mura
nel 1157, Lucca dilatò le sue nel 1260, Reggio dal
1229 al 44 per tremila trecento braccia, e uomini e
donne, piccoli e grandi, rustici e cittadini portavano
sassi, sabbia, calce, sul proprio dorso e in pelli varie e
in sandali<a class="tag" id="tag61" href="#note61">[61]</a>.
</p>

<p>
Padova nel 1191, podestà Guglielmo dell’Osa milanese,
rendette il Brenta navigabile fino a Monselice, e
vi sovrapose un ponte; nel 1195 rinnovava la mura;
nel 1219 faceva il palazzo comunale con quella meravigliosa
sala della Ragione; poi, appena redentasi da
Ezelino, dava denari a tutte le chiese e conventi perchè
riparassero ai guasti della guerra, s’ingrandissero e
abbellissero; fece rinforzare la mura, ammattonare le
vie interne, migliorare quelle del contado, arginare i
fiumi e regolarli con roste e canali; e molti ponti che
emulassero quelli de’ Romani ancora conservati in città;
fabbricò il palazzo degli Anziani, finì il meraviglioso
tempio del Santo, eresse Castelbaldo sull’Adige per
fronteggiare gli Estensi e gli Scaligeri, allestì il Prato
della valle per la fiera e per le corse al pallio. Agl’incendiati
dava un compenso, purchè entro un anno avessero
riedificata la casa: chi aspirasse alla cittadinanza,
doveva acquistar un <i>garbo</i>, tratto di sodaglia su cui
ergevasi un’abitazione: proibì perfino di trasferire possessi
e rendite o qualsifosse diritto sopra immobili in
chi non prendesse stanza nel territorio padovano<a class="tag" id="tag62" href="#note62">[62]</a>.
</p>

<p>
Bologna vide sorgere cento torri, fra cui quella degli
Asinelli e quella de’ Garisendi, decantate la prima per
l’altezza, l’altra per l’obliquità, si cinse d’una terza
mura più ampia, rassettò tutte le vie e i ponti, coprì
<span class="pagenum" id="Page_103">[103]</span>
l’Avesa che riceveva le immondezze, dispose il nuovo
mercato a Galliera, <i>opera sovra l’altre bellissima, comoda
e lodevole</i>, e tra molte chiese la Nunziata delle
Pugliole, opera di Marco bresciano, e quella degli Alemanni
fuor porta Ravennate pei Tedeschi che pellegrinavano
a Roma; del Reno introdusse un ramo in città
a movere trentadue mulini; un altro diresse fino a
Corticella perchè le navi arrivassero a Ferrara; tirò
pure in città l’acqua della Dordogna e quella della Savena
per macinare il grano, e per servizio di tinger la
seta e i panni di grana e scarlatto; compita la qual
opera, si fece tridua solennità, e fu posto un ricordo
al podestà Pirovano milanese. In breve giro d’anni vi
furono fabbricati il palazzo della biada, la croce di
piazza, le nuove prigioni, i granaj del Comune, Castel
San Pietro, la chiesa di Santa Tecla; fortificate e provviste
le castella del contado; oltre le grandi spese logorate
negli eserciti: e il grano valea soldi cinque la
corba, soldi sette il sale, nove il carro delle legne grosse,
sei il vino alla corba<a class="tag" id="tag63" href="#note63">[63]</a>.
</p>

<p>
Da un milanese, podestà a Firenze, ebbe nome la
cittadina di Pietrasanta; dall’altro milanese Rubaconte
di Mandello, il ponte più ampio e spazioso di Firenze,
il quale pur fece lastricare molte vie: poi nel 1277
essa città comprava le terre fra Arno e Mugnone per
porvi il borgo Ognissanti. Siena nel 1228 innalzava
San Domenico, nel 58 Sant’Agostino, nell’84 il palazzo
della Signoria in quella bellissima piazza del Campo
dove undici strade sboccano, e alquanto dopo la sveltissima
torre del Mangia. Volterra nel 1206 fabbricò
nuove mura e il palazzo de’ Priori, poi da Nicola Pisano
faceva erigere ed ampliar la cattedrale. Prato nel 1284
ergeva il palazzo del Popolo, e nel 92 lastricava le
<span class="pagenum" id="Page_104">[104]</span>
strade. A San Geminiano in Valdelsa ammiravansi palazzi
pubblici e privati e chiese, fra cui bellissima la
collegiata, e fontane, e quattordici torri di bellissimo
finimento, e l’altissima del Comune, per la cui fabbrica
ogni podestà doveva rilasciare parte dello stipendio,
col diritto di porvi il proprio stemma.
</p>

<p>
Che serve allungarla? visitate l’Italia, e vedendo
quei porti e quei moli stupendi, e le gran torri e le
cattedrali, domandate chi le eresse, e sempre vi si risponderà: — Il
popolo, quando a popolo si reggeva».
</p>

<p>
Stando ai computi del Cibrario, le terre di Piemonte
nel secolo <span class="smcap lowercase">XIV</span> avrebbero avuto appena un quinto della
popolazione odierna; mille Carignano, duemila censettantacinque
Ciamberì, duemila censessantacinque Rivoli,
tremila ottocentrenta Moncalieri e Pinerolo, tremila
trecento Cuneo, seimila seicensessantacinque Chieri,
mentre appena quattromila ducento ne contava la
odierna capitale. Le repubbliche invece quanto fossero
divenute popolose lo attestano, se non foss’altro, le
tante guerre; Bologna mise in campo contro ai Veneziani
trentamila pedoni e duemila cavalieri; Milano,
ricca di ducentomila abitanti, esibiva diecimila guerrieri
a Federico II per la crociata, venticinquemila ne
armava contro Lodi, sessantamila contro Brescia, compresi
gli alleati; da Cremona la fazione trionfante
espulse centomila persone; Ezelino ne rapì diecimila
da Padova; Pavia accampava due a tremila cavalieri e
quindicimila pedoni; il territorio bresciano dava quindicimila
armati dai quindici ai sessant’anni. Genova, che
nel 1345 ampliò la sua cerchia dalla torre di San Bartolomeo
dell’Olivella sin alla punta del mare verso San
Tommaso, e nel 1291 per duemilacinquecento lire
comprò l’area fra San Matteo e San Lorenzo, dove in
due anni fabbricò il palazzo del Comune, nel 1293
metteva in ordine un’armata di ducento galee e quarantacinquemila
<span class="pagenum" id="Page_105">[105]</span>
combattenti, tutti nazionali; eppure
tanti ne rimasero, da provvederne altre quaranta, senza
per questo lasciare sguarnite le riviere e la città<a class="tag" id="tag64" href="#note64">[64]</a>.
Ivi le fazioni dei Doria e Spinola allestivano ciascuna
da dieci a sedicimila uomini d’arme: fate ragione delle
altre.
</p>

<p>
Massa, che or non arriva a duemila, contava ventimila
abitanti; Savona novemila; in Pisa più di trentamila
famiglie furono in grado di pagare il fiorino imposto
a ciascuna per la fabbrica del battistero. Di Siena
si dice nella peste del 1348 esser perite ottantamila
persone, che erano quattro quinti della popolazione,
la quale così sommerebbe a centomila. A Firenze nel
1336 si contavano novantamila bocche, non computando
i forestieri, i soldati, le comunità religiose, talchè salirebbero
a centomila; ma dai battesimi<a class="tag" id="tag65" href="#note65">[65]</a>, che erano
da cinquemila ottocento in seimila l’anno, proporzionandoli
al quattro per cento, si arguirebbero cenquarantamila
abitanti.
</p>

<p>
I matrimonj si favorivano con distinzioni e con feste;
a Como il vescovo mandava (nè il rito è dismesso) agli
sposi più illustri di quell’anno la palma che riceveva la
festa degli ulivi. Il senato di Bologna ai principali spediva
una cappellina di panno rosato, che lo sposo soleva
<span class="pagenum" id="Page_106">[106]</span>
portare per otto giorni<a class="tag" id="tag66" href="#note66">[66]</a>. Raro il celibato, e
tutti i figliuoli ammogliandosi, formavansi famiglie numerose.
Il padre di Pier degli Albizzi ebbe cinque
figliuoli, e venuta una briga civile nel 1335, si trovarono
trenta cugini in età sufficiente alle armi<a class="tag" id="tag67" href="#note67">[67]</a>.
</p>

<p>
Frequente si rinnovava la peste: e a tali disgrazie
non mancarono que’ funesti delirj, da cui neppure l’età
nostra può vantarsi immune; si attribuivano a unti
pestiferi o a pozzi avvelenati, e se ne imputavano principalmente
gli Ebrei, perciò perseguitati fieramente.
Nel 1321 si bucinò che i lebbrosi avessero fatto una
strana congiura d’infettare tutto il mondo: il vulgo colla
feroce sua credulità accettò questa diceria, e buttandosi
addosso a quest’infelici, li trucidava, li bruciava vivi,
lasciavali morir di fame.
</p>

<p>
Le quarantene erano precauzioni sconosciute, fin
quando Venezia nel 1403 tolse agli Eremitani l’isola
di Santa Maria di Nazaret per collocarvi le persone
sospette e le provenienze di Levante onde spurgarle.
Un magistrato di sanità vi fu organizzato nel 1475 come
stabile e ordinario, composto di tre provveditori nobili
annui, con podestà d’infliggere multe, carcere, galera,
tortura. Questo primo esempio imitato valse non poco
a preservare l’Europa, la quale non vorrà smettere le
quarantene finchè la Turchia non sia incivilita.
</p>

<p>
Gran cura della sanità pubblica si presero gli statuti,
provvedendo alla nettezza delle vie, a disperdere le acque
stagnanti e procurarne di potabili, proibir le carni
malsane e la propagazione delle epizoozie; talora spinsero
la pulitezza allo scrupolo, come quei di Casale che
alle rivendugliole di pane vietarono di filare. Federico
II dettò buoni ordini salutari pel suo regno; i cadaveri
si sepellissero quattro palmi sotterra, il lino e
<span class="pagenum" id="Page_107">[107]</span>
la canapa si macerassero un miglio distante dall’abitato,
si gittassero in mare le carogne. Trovansi pure stipendiati
medici perchè gratuitamente servissero; a Bologna
nel 1214 Ugo da Lucca non dovea ricevere dai privati
veruna mercede, salvo che la legna e il fieno. La legge
veneta del 24 marzo 1321 proibiva di esercitar medicina
e chirurgia se non approvato in qualche università;
ordine già prevenuto da esso Federico.
</p>

<p>
 Il vivere comunale faceva si gareggiasse anche in
opere di beneficenza, volendo ciascuno avere nel proprio
paese e nella propria corporazione soccorsi a
tutte le miserie. La storia degli ospedali è delle più interessanti
in quella de’ nostri municipj. La carità cristiana
aveva insegnato a prender cura de’ projetti, che
Atene, Sparta, Roma abbandonavano o uccidevano. Il
primo orfanotrofio fu aperto da Dateo arciprete di Milano
nel 785, stabilendo vi fossero allevati gli esposti
fino ai sei o sette anni, dopo di che rimanessero liberi,
rinunziando cioè al diritto di tenerli per proprj servi.
L’ordine dello Spirito Santo aprì case per essi a Marsiglia,
a Bergamo, a Roma, ove Innocenzo III sistemò
con generosissima carità l’ospedale di Santo Spirito
(t. <span class="smcap lowercase">VI</span>, p. 243). Firenze aveva di tali ricoveri nel 1344,
Venezia nel 1380, e così altre città. A Vercelli era fin
dal 1150 un ospedale degli Scoti pei pellegrini di Scozia
e d’Irlanda, e quello del canonico Simon di Fasana pei
poveri francesi e inglesi: prova della quantità di forestieri
che vi capitavano.
</p>

<p>
Gl’incendj succedevano frequenti, in grazia delle case
di legno e di paglia. Nulla più facile che attribuire a
malizia questi disastri, che nessuno vuol confessare dovuti
a propria negligenza, e perciò severe pene si comminavano
agl’incendiarj: cento lire a Moncalieri; mille
soldi a Nizza di mare, e la testa se non avessero di che
pagare; a Torino erano bruciati vivi. Di miglior senno
<span class="pagenum" id="Page_108">[108]</span>
fecero prova il Comune di Garessio stabilendo che,
qualora non si scoprisse il reo, i danneggiati fossero
rifatti dal Comune; e Siena mantenendo spegnitori del
fuoco, emendando del pubblico le case e le masserizie
danneggiate<a class="tag" id="tag68" href="#note68">[68]</a>. All’uopo stesso Ferrara nel 1288
prescriveva le case non si coprissero di paglia, ma di
tegoli; Casale di Monferrato, non si facesse fuoco in
casa non coperta di tegoli di buona terra; si tenevano
guardie notturne; si allontanavano i pagliaj dall’abitato,
si vietava d’accender fuoco quando tirasse vento. Firenze
nel 1344 istituì i vigili, che, avvisati da una vedetta,
accorrevano al primo manifestarsi d’un incendio<a class="tag" id="tag69" href="#note69">[69]</a>.
Il <i>Breve comunis pisani</i> del 1236 provvede
all’illuminazione della città, e non solo nelle strade più
frequentate, ma ne’ chiassi e vicoli, con lampioni numerati
e guardie notturne.
</p>

<p>
In tutto ciò voi ravvisate quel nobile e faticoso uscire
da uno stato depresso per elevarsi a un migliore; e
generalmente conservavasi molta modestia nel vivere
privato, mentre voleasi che il pubblico prosperasse. Si
aveva gran mistura di male, ma progresso; e la ricchezza
pubblica era tale in quelle <i>repubblichette</i> così
derise dagli odierni dottrinarj, da uguagliare ciascuna
i floridi regni. Firenze nella guerra contro Mastin della
Scala spese seicentomila fiorini d’oro, tre milioni e
mezzo in quella contro il conte di Virtù, undici milioni
e mezzo dal 1377 al 1406.
</p>

<p>
Meglio delle guerre ne piace rammentare le pubbliche
costruzioni e il fiore delle arti belle, deve ogni
<span class="pagenum" id="Page_109">[109]</span>
nostro Comune ardiva quel che appena l’Inghilterra o
la Francia: e le città, che pur aveano vicinissime città
altrettanto floride, compirono imprese quali neppur si
videro allorchè furono centro di vasti Stati, come Firenze
o Venezia. Gran prova che sapeano e creare le
ricchezze e conservarle con quell’economia che è prima
dote di governi repubblicani, non spendendo mai di là
del ritratto, o affrettandosi a spegnere i debiti, come
era naturale in paese dove i magistrati, uscendo ogni
anno o poco più, doveano render ragione dell’operato.
Sol quando i principi sottentrati furono costretti a comprare
la fedeltà e la difesa, e mantenersi con lusso,
non si fecero coscienza di compromettere l’avvenire, e
coi debiti preparavano nuovo impaccio alle finanze. A
repubblica si reggevano le terre svizzere, e in paese
poverissimo riuscirono a cumular capitali, di cui fecero
poi comodità ai principi, e vennero a vantaggiare di
territorj. Berna e Friburgo aveano largamente sovvenuto
i duchi Lodovico e Amedeo IX di Savoja, singolarmente
per le spese occorse a far l’antipapa Felice e
a comprare il regno di Cipro. Scaduti i termini, e non
potendo soddisfare, dopo profusi doni onde guadagnarsi
i cittadini più creduti, i duchi dovettero lasciar occupare
da essi il paese di Vaud, che cessò di appartenere
alla lor casa. Così vedremo avvenire di terre del Milanese,
occupate per sempre da Svizzeri e Grigioni.
</p>

<p>
Che se le repubbliche erano costrette ricorrere a
prestanze private, seppero convertirle in un nuovo
mezzo di comodo e prosperità; e i primi tentativi nella
scienza del credito sono dovuti agl’Italiani. Fin verso
il 1156, trovandosi esausto l’erario veneto, il doge Vitale
Michiel II propose un prestito forzato sovra i megliostanti,
meritandoli al quattro per centinajo. Si
formò così il primo banco di deposito, non di emissione;
i contratti si faceano e i viglietti si traevano dai
<span class="pagenum" id="Page_110">[110]</span>
mercanti, non al corso della piazza, ma in moneta di
banco, cioè in ducati effettivi del titolo più fine. Nuova
forza acquistò dacchè il Governo introdusse di fare i
suoi pagamenti in viglietti siffatti; poi vi s’aprì partita
di dare e avere, talchè i fondi depositati si giravano
da un nome all’altro, come oggi nel gran libro di Napoli,
e pagavansi cambiali per conto di privati. Da
principio il banco rifiutava i capitali di forestieri; e nel
prestito del 1390 un decreto speciale vi volle per accettare
trecentomila scudi da Giovanni I di Portogallo.
Tanto credito ispirava, che si potè estrarne quasi tutto
il denaro effettivo, senza incutere sfiducia. A questo
<i>monte vecchio</i> s’aggiunse il <i>nuovo</i> nel 1580 per sostenere
la guerra di Ferrara; infine il <i>nuovissimo</i> nel
1610 dopo la guerra coi Turchi; indi delle loro reliquie
si costituì nel 1712 il <i>banco del giro</i>, che continuò
fin all’omicidio di quella repubblica.
</p>

<p>
Matteo Villani ci descrive partitamente le operazioni
del banco de’ Fiorentini, la riduzione, la liquidazione,
la redenzione<a class="tag" id="tag70" href="#note70">[70]</a>. A Siena il Monte de’ Paschi fu introdotto
<span class="pagenum" id="Page_111">[111]</span>
per prevenire le usure, prestando a soli Senesi,
e sodando piuttosto sulla probità individuale, garantita
da una o più persone solide. Monumento più insigne è
il banco di San Giorgio a Genova. Questa Repubblica
contrasse un debito fin dal 1148 allorchè conquistò
Tortosa; lo crebbe poi nelle successive vicende, sinchè
nel 1250 fu addensato sotto il nome di <i>Compera del
capitolo</i>, descrivendo in un cartulario ventottomila
luoghi, sommanti a due milioni e ottocentomila lire
d’allora, quando da un’oncia d’oro di pajuolo tagliavansi
lire tre, soldi dieci, denari tre. Così fu consolidato
il debito: ma la guerra con Carlo d’Angiò portò la
compra d’altri quattrocentoventi luoghi; d’altri l’assedio
de’ Ghibellini e le guerre d’Enrico VII e le successive;
quattrocento novantacinquemila fiorini d’oro vi
aggiunse quella di Chioggia; di più l’amministrazione
del Boucicault, talchè la Repubblica era in procinto di
fallire se non si fosse trovato uno spediente. Solea Genova
ai creditori dello Stato cedere i proventi di alcuni
dazj indiretti: essendo però le varie imposte destinate
<span class="pagenum" id="Page_112">[112]</span>
ad uffizj diversi, andavano in troppa parte assorbite
dalle spese; laonde per semplificazione si ridusse ogni
cosa in un collegio di otto assessori col nome di San
Giorgio, nominati dai creditori, e obbligati a render
conto soltanto a cento di questi. I debiti anteriori di
variissima forma vennero consolidati al sette per cento:
<i>luogo</i> chiamossi ogni unità di credito, consistente in
cento lire, e che si poteva trasferire; <i>colonne</i> un certo
numero di crediti, riuniti sopra un solo <i>logatario</i> o
creditore; <i>compere</i> o <i>scritte</i> la somma totale dei luoghi,
equivalenti ai <i>monti</i> di Firenze, di Roma, di Venezia.
Registravansi in otto <i>cartularj</i>, secondo gli otto quartieri
della città, rilasciando ai creditori polizzine col
nome di essi e colla firma del notajo; nè dovevasi
emetterne alcuna che non vi fosse l’equivalente valore
nelle sacristie o casse; e pagavansi a vista. Gli otto
protettori formavano ogn’anno un gran consiglio di
quattrocentottanta logatarj, metà a sorte, metà a palle.
I magistrati superiori della Repubblica doveano giurare
di proteggere inviolato il banco.
</p>

<p>
Lo crebbero i molti denari depostivi da privati, e i
<i>moltiplici</i>, come chiamavansi certe disposizioni fra vivi
o per testamento, mercè delle quali i proventi d’alquanti
luoghi lasciavansi accumulare onde comprare
altri luoghi, fin ad un certo termine, di là dal quale si
applicavano ad istituzioni pie o ad altro uso. Luoghi
sopravanzati alla quantità richiesta per gli annuali interessi
di qualche nuova prestanza, moltiplicavansi a
pro della repubblica, e costituivano le <i>code di redenzione</i>,
che oggi diremmo fondo d’ammortizzamento; e
questo operava così efficace, che, malgrado più di
sessanta prestiti fatti alla repubblica, il banco diminuì i
suoi luoghi da quattrocensettantaseimila settecento che
erano nel 1407, a quattrocentrentatremila cinquecenquaranta,
che trovavansi nel 1798, e di cui una
<span class="pagenum" id="Page_113">[113]</span>
quarta parte erano disposti a pubblica utilità. La Repubblica,
non bastando a difendere Caffa dai Turchi, e la
Corsica da re Alfonso il Magnanimo, le cedette a San
Giorgio, che così fu ad un tempo banco di commercio,
monte di rendite, appalto di contribuzioni e signoria
politica.
</p>

<p>
Mentre le inesorabili fazioni rendevano impossibili
in Genova e la libertà e la tirannide, quella società, meglio
consigliata, tutelava la pace e l’ordine; continuò
anche dopo mutati i modi e le vie del commercio: dal
saccheggio degli Austriaci nel 1746 risorse, soccombette
a quel dei Francesi nel 1800.
</p>

<p>
Con savie regole anche la città di Chieri nel 1415
eresse un monte, a mezzo del quale spense il debito
per cui rispondeva sin il dieci e dodici per cento. Era
costituito di diecimila genovine nè più nè meno; cioè
lire centosettantottomila, assicurati capitale e interessi
sui beni del Comune, divise in luoghi che rendeano il
cinque, poteansi vendere e permutare, e chi n’acquistasse
uno diveniva borghese di Chieri. Essi luoghi
non doveano perdersi nè sequestrarsi per qualsivoglia
misfatto, neppure di maestà: i principi di Savoja nè i
loro ministri non potevano acquistarne: al Comune era
dato in qualsifosse tempo redimere quel debito<a class="tag" id="tag71" href="#note71">[71]</a>.
</p>

<p>
In tal proposito non vogliamo preterire due istituti,
dimenticati dagli storici. Dodici nobili di Pisa nel 1053
cominciarono l’Opera della misericordia, contribuendo
venticinque libbre di grossi ciascuno, i quali si dovessero
trafficare, e del guadagno dotare povere fanciulle,
riscattare schiavi, sovvenire vergognosi: bellissima alleanza
della carità cristiana coll’industria moderna. Nel
1425 s’inventò a Firenze un <i>monte delle doti</i>, ove mettendo
cento fiorini, in capo a quindici anni se n’avea
cinquecento in dote a chi si maritasse, restavano al
<span class="pagenum" id="Page_114">[114]</span>
monte se l’assicurato morisse o andasse religioso<a class="tag" id="tag72" href="#note72">[72]</a>.
Dove ravvisate quelle tontine e quelle casse di mutuo
soccorso e di provvidenza, che tanto or prosperano in
Francia e in Inghilterra.
</p>

<div class="chapter">
<h2 id="cap98-9">CAPITOLO XCVIII.
<span class="smaller">Costumi. — Liete usanze. — Spettacoli.</span></h2>
</div>

<p>
Non è mestieri che chiamiamo il lettore ad avvertire
come fossero mutati i costumi. Quel lusso corruttore,
che le fatiche d’intere provincie consumava ai godimenti
e alle futili vanità di un solo, qual vedemmo al
declinare del romano impero, dovette cessare sotto i
Barbari, semplicemente rozzi.
</p>

<p>
In un placito tenuto da Adalardo in Spoleto, al principio
del regno di Lodovico Pio, ci è descritto un palazzo
romano: dal <i>proaulio</i> si passa nel salutatorio destinato
al ricevimento; segue il <i>concistoro</i>, ove trattare
i segreti; poi il <i>tricoro</i> o <i>triclinio</i>, ove i convitati
sedevano in tre ordini di tavole, tra i profumi esalanti
dall’<i>epicaustorio</i>; ivi camere estive ed invernali, ivi
terme o bagni, ginnasio per le dispute e gli esercizj, la
cucina, il colombo o piscina da cui venivano le acque,
l’ippodromo per corse di cavalli. Evidentemente è l’avanzo
d’un palazzo antico, e tale costruttura si abbandonò
coi nuovi costumi.
</p>

<p>
Delle case la maggior parte non aveano che il pian
piede, alcune erano coperte di tegoli (<i>cupæ</i> o <i>cupellæ</i>),
molte di assicelle (<i>scandulæ</i>) o di paglia. Da ciò gl’incendj
frequenti, che talvolta distruggeano mezze le città,
colpa dei quali, dice Landolfo sotto il 1106, Milano
quasi più nessun muro avea di pietra o di cotto, ma
solo di paglia e graticci. Scambia egli per effetto la
<span class="pagenum" id="Page_115">[115]</span>
causa; ma è vero che ajutava gl’incendj il mancar di
camini. Gli antichi poco usavano tale comodità, accendendo
il fuoco in mezzo alla stanza, e per un foro mandando
il fumo. De’ camini colla canna innestata nel muro
parla Galvano Fiamma nel <span class="smcap lowercase">XIV</span> secolo come di trovato
recente: Andrea Gattaro vuole che Francesco Carrara
il vecchio da Roma nel 1368 ne portasse l’uso, dapprima
ignoto: vent’anni di poi il Musso notava come le
case di Piacenza fossero splendide, nitide, ben guarnite
a masserizie, con armadj, stoviglie e vasellami diversi,
orti, cortili, pozzi, vasti solaj, belle camere, alcune delle
quali col camino<a class="tag" id="tag73" href="#note73">[73]</a>. In Roma la casa che vulgarmente
chiamano di Pilato, e che appartenne a un discendente
del console Crescenzio, è una fortezza all’uso di quel
tempo, rimessa in essere da Cola di Rienzo per difendere
il ponte Rotto; pesantissima nella sua solidità,
straornata di pezzi tolti di qua di là, con bizzarri capitelli
e rozza iscrizione<a class="tag" id="tag74" href="#note74">[74]</a>.
</p>

<p>
<span class="pagenum" id="Page_116">[116]</span>
</p>

<p>
Nella feudalità ogni signore, fatto quasi un piccolo
re, avea grandi entrate, ma dovea spendere assai nel
mantenere l’estesa famiglia, oltrechè le sue entrate consistevano
in derrate piuttosto che in denari. Il palazzo
prendeva l’aspetto, sovente anche la forza di un castello;
grosse mura, poche finestre o nessuna, torri agli
angoli, merli al tetto, una fossa intorno con ponte levatojo,
che metteva alla porta principale, difesa da balestriere
e feritoje e da saracinesca caditoja. Attorno al
cortile, che serviva agli esercizi soldateschi, erano la
cucina, colla dispensa per la cera e per le spezie; ampie
scuderie, cogli altri bassi servigi; una sala d’arme,
ov’erano disposte quelle da battaglia e da caccia; il
tinello, bastante non solo pei famigli ma per gli ospiti
numerosi. In quello del principe d’Acaja a Pinerolo
nel 1367 mangiavano centrentanove persone, fra cui
venticinque poveri e alquanti frati<a class="tag" id="tag75" href="#note75">[75]</a>. La sala da pranzare
il signore, illuminata da fiaccole portate da paggi
e da grandi candelabri di ferro, alla buona stagione
rimaneva aperta ai venti, alla peggiore la schermivano
impannate di tela o di fogli oliati, quali le conservava
ancora nel 1400 il ducale castello di Moncalieri. A questa
mancanza di comodi facea contrasto la suntuosità
della tavola, disposta con doppieri d’argento e fin d’oro,
e trionfi artistici, e coppe d’avorio, di tartaruga, di
cristallo, o anche più fine per materia e lavoro.
</p>

<p>
La sala di ricevimento era messa ad arazzi, venuti
di Fiandra o di Damasco, e che più tardi si fecero tessere
sopra disegni de’ migliori nostri artisti. Sul pavimento
si stendeva paglia fresca, qualche volta tappeti,
e più tardi le stuoje di sparto o di giunco. I sedili erano
di legno, talvolta riccamente intagliato, e coperto di
<span class="pagenum" id="Page_117">[117]</span>
drappi e di pelli stampate, ma duri e scomodi, come
gli archipanchi e le casse. Qui e qua stipi e forzieri
intarsiati e ad argento e oro, ne’ cui cassettini si distribuivano
quelle cento inutilità, di cui oggi facciamo
pompa sulle cantoniere. Non mancavano lavatoj e bacili
di rame o di più nobile metallo, e una spera metallica
o di cristallo, e anche l’orologio nella primitiva sua
rozzezza; un dittico o un’immagine di santo, o il crocifisso
sopra il ginocchiatojo; di rado qualche libro. Il
letto era attorniato da un balaustro, sormontato da un
cielone di drappo a nastri e merletti, con coperte di
gran valuta. Il resto della famiglia dormiva in camere
disadorne. Vi è qualche castello signorile in Piemonte
e negli Appennini toscani, da cui non disparvero questa
distribuzione e questo addobbo.
</p>

<p>
Al primo accorrere della gente dalla servile campagna
nelle redente città, si provvide solo a far abitazioni
alla spiccia, con travi frammezzate di cannicci e
creta; sovente sulla porta un motto, un santo serviva a
distinguerle, invece dei numeri moderni. Delle vie, le
più erano anguste, facendosi i trasporti a spalle di somieri;
tortuose poi nè fra sè corrispondenti, perchè si
fabbricava senz’accordo o direzione; e tutt’altro che
pulite quand’erano una rarità le ciottolate e fognate, e
vi griffolavano i porci, come oggi i cani.
</p>

<p>
Il popolo redentosi fece mozzar le torri, ove il signore
si riparava dalla legale punizione. Vennero poi le fazioni,
e spesso la trionfante atterrava le case dei vinti;
talvolta era questo castigo decretato dall’autorità a sfogo
dell’ira plebea: una sola parte si diroccava quando a
varj padroni spettasse la casa<a class="tag" id="tag76" href="#note76">[76]</a>. Quel terreno restava
infamato, sicchè più non vi si poteva murare: il Palazzo
Vecchio di Firenze nel 1298 fu piantato fuor di squadra
per non occupare lo spazzo ov’eransi distrutte le case
<span class="pagenum" id="Page_118">[118]</span>
degli Uberti, che aveano voluto tradir la patria agli stranieri;
su quelle dei Quirini, complici del Tiepolo, i
Veneziani formarono il pubblico macello.
</p>

<p>
Il lusso non tardò ai privati edifizj, e Firenze, Genova,
Venezia n’ebbero di ricchissimi e maestosi. Meno
però ai comodi si pensava che alla solidità ed alla bellezza;
e per tacere d’un’antica legge lombarda, la quale
proibiva il dormire più di quattordici ogni camera, gli
otto della Signoria di Firenze giacevano tutti in una sola
fino a mezzo il Quattrocento, quando Michelozzo ne
fabbricò una per ciascuno. Eppure si trattava di quella
gloriosa Repubblica, i cui cittadini, semplici nei costumi
privati e nell’abito, spendevano largamente in quadri e
sculture e biblioteche e chiese, e le cui navi, spedite
ad Alessandria e Costantinopoli coi tessuti di seta, ne
riportavano manuscritti d’Omero, di Tucidide, di Platone.
Nel 1270 Venezia pubblicava una prammatica sopra
agli ostieri, vietando d’alloggiar meretrici, tenere
aperta più d’una porta, nè vendere altro vino che quel
dato loro dai tre giustizieri; inoltre non avessero meno
di quaranta letti, forniti di coltri e lenzuoli: provvedimento
notevole in tempo che in Inghilterra appena si
poneva paglia sopra i panconi ove dormiva il re. Frà
Buonvicino da Riva, che nel 1288 fece la statistica di
Milano, vi dà tredicimila case e seimila pozzi, quattrocento
forni, mille taverne da vino, più di cinquanta
osterie ed alberghi, sessanta coperti o loggie dinanzi
alle case. Questi atrj, i chiostri dei conventi, il palazzo
pubblico, l’<i>arengo</i>, il <i>broletto</i> servivano per adunarsi e
parlamentare: e il podestà milanese nel 1272 proibì
d’ingombrar le arcate sotto al broletto, affinchè nobili
e mercatanti potessero liberamente ronzarvi; anzi vi si
collocassero panche ove sedersi e pertiche ove posar
falconi e sparvieri, che si portavano attorno allora come
dappoi i cani.
</p>

<p>
<span class="pagenum" id="Page_119">[119]</span>
</p>

<p>
Grossolano era il mangiare plebeo, e in grand’uso
il lardo, e spesso troviamo istituiti legati per distribuirlo
ai poveretti<a class="tag" id="tag77" href="#note77">[77]</a>. Nel 1150 i canonici di Sant’Ambrogio
in Milano pretendevano dall’abate, in non so
qual giorno, un pranzo di tre portate: la prima di
polli rifreddi, gambe in vino e carne porcina pur fredda;
l’altra di polli ripieni, carne vaccina con peperata e
torta di laveggiuolo; infine polli arrosto, lombetti con
<i>panizio</i> e porcellini ripieni<a class="tag" id="tag78" href="#note78">[78]</a>. Il molto uso delle carni
facea che di pepe si consumasse, quanto di caffè o zuccaro
oggi. Il pan bianco serbavasi per casi d’invito, e
ancora nel 1355 Milano non n’aveva che un forno; il
resto faceasi di mescolo o di segale. Il <i>panatone</i>, le <i>focaccie</i>,
le <i>pizze</i>, il <i>panforte</i>, le <i>crostate</i> ed altre varietà,
che a Natale o a Pasqua si mangiano ancora, sono vestigia
del tempo quando ciascuno coceva il pane in
casa, di rado e massime all’avvicinare delle maggiori
solennità. Generalmente il principe o signore ne’ castelli
feudali dava a mangiare a tutti i suoi dipendenti,
donde gl’immensi banchetti e le enormi pietanze, che
poi serbaronsi per lusso.
</p>

<p>
Ricobaldo Ferrarese così descriveva le usanze attorno
al 1238: «Al tempo di Federico II, rozzi erano in
Italia riti e costumi; gli uomini portavano mitre di
squame di ferro; a cena marito e moglie mangiavan da
un sol piattello; non usavano coltelli da tagliare; uno
o due bicchieri erano in una casa; di notte illuminavano
la mensa con una face sorretta da un famiglio,
non usando candele di sevo nè di cera. Vili erano le
portature degli uomini e delle donne, oro ed argento
<span class="pagenum" id="Page_120">[120]</span>
nessuno o poco sul vestire, parco il vitto: i plebei tre
dì per settimana pascevano carne fresca, a pranzo erbaggi
cotti colle carni, a cena carni fredde riposte: non
tutti in estate costumavano ber vino. Di poca somma
tenevansi ricchi: piccole cánove, con ampj granaj. Con
esigua dote si mandavano a marito le fanciulle, perchè
assai misurato ne era l’addobbo: le zitelle stavano contente
ad una sottana di pignolato ed una socca di lino;
non fregi preziosi al capo nè da marito nè spose; queste
legavano le tempie e le guancie con larghe bende annodate
sotto il mento. Gli uomini ponevano la gloria
nelle armi e ne’ cavalli, i nobili nelle torri».
</p>

<p>
Tanta rustichezza è un’esagerazione di Ricobaldo,
che volea farne raffaccio a’ tempi suoi; come noi udiamo
tuttodì esaltare dai vecchi i costumi sobrj e schietti di
loro gioventù, e che pure formavano soggetto a beffe
e rimproveri di poeti, di comici, di predicatori d’allora.
Se mai l’esiglio nostro sarà prolungato, anche noi
nei rabbuffi senili rimpiangeremo la beata semplicità
e l’ingenua fede che correva nei giovani nostri
anni.
</p>

<p>
Un anonimo del secolo <span class="smcap lowercase">XIII</span> così, ma più prolissamente
che non facciam noi, ritrae i Padovani: «Prima
di Ezelino, sino ai vent’anni andavano scoperti il capo;
di poi presero a portar mitre ed elmi o cappucci
co’ rostri, e tutti vestivano soprabito (<i>epitogia</i>) con
drappi da oltre venti soldi il braccio. Bella famiglia,
buoni cavalli, sempre armi. I nobili garzoni ai dì festivi
imbandivano alle dame, servendo eglino stessi, e
di poi ballavano e torneavano. Splendide corti tenevano
in villa. Le donne, deposto il grosso pignolato
crespo, vestivano sottilissimo lino, cinquanta o sessanta
braccia per ciascuna, a ragione delle sue facoltà. Se ai
tempi d’Ezelino alcun del popolo fosse entrato a danza,
i nobili lo schiaffeggiavano; e se un nobile amoreggiava
<span class="pagenum" id="Page_121">[121]</span>
qualche popolana, non la conduceva senza
permissione».
</p>

<p>
Ecco un avanzo delle prepotenze nobiliari; e nella
<i>Divina Commedia</i>, il più importante documento della
storia nostra, troveremo un continuo rimpiangere i
tempi passati, cioè quelli dell’aristocrazia, quando valore
e cortesia si trovavano per le città d’Italia, quando
nelle Corti ogni gentilezza splendeva, nè ancora la gente
nuova e i sùbiti guadagni aveano turbato quel bello,
quel riposato vivere. Lasciamo pur dire al Boccaccio
che i Fiorentini sono garruli e oziosi come le rane<a class="tag" id="tag79" href="#note79">[79]</a>,
egli che altrove dice delle Pisane che «poche ve n’ha
che lucertole verminare non pajano»: scrivendo egli
per celia, per comando, per imitazione, da lui meno
che da qualunque novelliere si possono dedurre le costumanze
del paese, giacchè molte volte non fa che
copiare, e persino nella descrizione della peste toglie
da altrui i tratti che si crederebbero caratteristici, e
avventure di tutt’altri affibbia oltraggiosamente alla regina
Teodolinda o alla marchesana di Saluzzo. Meglio
la vita d’allora ci è rivelata dalle <i>Cento novelle antiche</i>,
alcune per certo scritte fin al tempo d’Ezelino, e da
quelle di Franco Sacchetti, i cui tanti aneddoti, comunque
talvolta insipidi, mostrano i costumi compagnevoli
e gaj della libertà, pieni di brigate sollazzevoli,
di vivaci burle, d’allegrie, e l’amore del novellare, i
pronti ripicchi, l’arguzia a proposito, il vivere all’aperto,
la festiva comunanza tra i signori e quelli
d’umile stato, insolita nelle altre nazioni. Al tempo di
Federico II di Sicilia «uno speziale di Palermo, chiamato
ser Mazzeo, avea per consuetudine ogn’anno al
tempo de’ cederni, con una sua zazzera pettinata in
cuffia, mettersi una tovaglia in collo, e portare allo re
dall’una mano in un piattello cederni, e dall’altra mele,
<span class="pagenum" id="Page_122">[122]</span>
e lo re questo dono riceveva graziosamente». Esso
Federico e i suoi figliuoli Enrico e Manfredi asolavano
di sera per le vie di Palermo, sonando alla serena, e
cantando cobole e strambotti di loro composizione.
</p>

<p>
Sovratutto piace quella universale pubblicità, tutto al
differente da oggi, quando la gioja come il dolore si
costipa fra le pareti domestiche, o al più si comunica
a quelli che chiamiamo nostri eguali. Allora pareva
contentezza di tutti quella d’un solo; e le nozze si festeggiavano
con una corte bandita, i funerali coll’intervento
di tutta la città; ballavasi sulle piazze, e con chi
primo capitasse. Chi murava, ponea vicino della sua
casa una loggia per ritrovo degli amici al cospetto di
tutti<a class="tag" id="tag80" href="#note80">[80]</a>: chi non fosse da tanto, poneva fuor della
porta una pancaccia, ove fare la chiacchiera coi passeggieri,
e dove talora Cisti fornajo eccitava l’invidia
de’ magnati col pan buffetto e col buon vino ch’egli
reputavasi beato di mescere agl’illustri cittadini ed agli
ambasciadori di grandissimo Stato<a class="tag" id="tag81" href="#note81">[81]</a>.
</p>

<p>
L’arte di lavorar calze co’ ferri fu tardi conosciuta.
Noto è che i Romani non usavano brache, sicchè venne
notato come uno straordinario Cesare, il quale riparavasi
dal freddo con certe mutande. I calzoni usati dai
Barbari furono adottati ben presto dai vinti. Comuni
erano le pelli; di volpe, d’agnello, d’ariete a’ plebei;
a’ ricchi le grigie e vaje e bianche spoglie degli zibellini,
delle martore, dell’ermellino. Il nome di <i>superpelliceum</i>
dato alla cotta testifica l’uso de’ preti di portar
pelliccie; del che avanzano traccie nelle almuzie e nella
cappamagna. I Veneziani, e forse quei dell’Esarcato,
<span class="pagenum" id="Page_123">[123]</span>
nel vestire tennero dei Greci, coi quali erano in frequente
comunicazione; e quando i Crociati assalirono
Costantinopoli, Pietro Alberti veneziano, che primo era
salito sulle mura, fu ucciso da un Francese che lo
scambiò per un Greco. Ch’essi nutrissero e pettinassero
la barba alla bisantina, appare dalla maschera che
n’è tipo.
</p>

<p>
All’idea di que’ secoli poetici e pittoreschi associamo
quella di vestiti di gran valuta, a compassi d’oro e di
gemme, e a pelliccie: ma uno bastava tutta la vita, anzi
tramandavasi ai figliuoli ed ai nipoti. Ciascuna condizione
e grado lo portava differente, poichè uno dei
caratteri del medioevo si è questa separazione che le
opinioni, le leggi, le usanze mettevano tra il vulgo e i
nobili, tra il ricco e l’artigiano, tra il lavoratore e lo
scienziato. Vasti palazzi, di forza più che di venustà,
con pochi mobili che pareano fatti per l’eternità, con
ampie sale bastanti a raccogliere la numerosa clientela,
con portici ove soleggiare, discorrere, novellare; buffoni,
che di aneddoti e facezie esilaravano le adunanze
e ai conviti; donativi di solida importanza, come vesti,
denari, vivande; turme di cani, d’avoltoj, di falchi, di
cavalli; estesissimi parchi chiusi per le caccie; grosse
famiglie di servitori, pompa d’armi, brigate di tutta la
gioventù, gualdane, comparse, discernono affatto quel
lusso dall’odierno, tutto abiti e fronzoli d’apparenza
più che di prezzo, e da oggi a domani mutati al capriccio
della gran città che normeggia in Europa il
modo del vestire e del pensare.
</p>

<p>
E ciascun paese aveva un vestir proprio, e Dante si
fa riconoscere nel suo pellegrinaggio<a class="tag" id="tag82" href="#note82">[82]</a> tanto alla favella
<span class="pagenum" id="Page_124">[124]</span>
quanto all’abito. Gli statuti e principalmente le leggi
suntuarie di ciascun Comune, colle minute prescrizioni
fin sul taglio, le pieghe, gli ornati, la spesa de’ vestiti,
ajuterebbero a particolareggiare le costumanze d’allora,
chi sel proponesse. I birri erano casacche di color rossigno,
più spesso di panno vulgare, e col cappuccio;
<i>rauba</i> o <i>roba</i> fu nome comune delle vesti migliori,
conservatosi nella lingua nostra e nella francese; v’è
menzione del <i>supertotus</i>, e del palandrano o cappa,
distinto dal mantello perchè senza maniche e col cappuccio.
Ma il dire le varie foggie di ciascun tempo è
fatica degli storici municipali.
</p>

<p>
Gli statuti di Mantova del 1327 vietano che alcuna
donna di basso stato porti abito che tocchi terra, nè
abbia al collo intrecciatojo di seta; di qual sieno grado
poi, non tengano veste che strascichi più d’un braccio,
nè corone di perle o gemme al capo, nè cintura che
valga oltre dieci lire, nè borsa d’oltre quindici soldi.
Nel 1330, racconta il Villani, «fu provveduto in Firenze
al lusso delle donne, molto trascorse in soperchi
ornamenti di corone e ghirlande d’oro e d’argento e
di perle e pietre preziose e reti, e certi intrecciatoj di
perle e di altri divisati ornamenti di testa di grande
costo, e simili di vestimenti intagliati di diversi panni e
di diversi drappi rilevati di seta di più maniere, con
fregi di perle e di bottoncini d’argento e dorati, spesso
a quattro e sei file accoppiati insieme; e fibbiati di
perle e di pietre preziose al petto, con segni e diverse
lettere. E per simil modo si facevano conviti disordinati
di nozze, e di spese soperchie. Fu sopra ciò provveduto,
e fatto per certi ufficiali alcuni ordini molto
forti, che niuna donna potesse portar corona nè ghirlanda
d’oro nè d’argento, nè di perle, nè di pietre, nè
di vetro, nè di seta, nè di niuna similitudine di corona,
nè di ghirlande, eziandio di carta dipinta, nè rete, nè
<span class="pagenum" id="Page_125">[125]</span>
treccie di nulla spezie se non semplici; nullo vestimento
intagliato nè dipinto con niuna figura, se non fosse tessuto,
nè nullo adogato nè traverso se non semplice
partito di due colori, nè nulla fregiatura d’oro nè
d’argento, nè di seta, nè niuna pietra preziosa, nè
eziandio smalto nè vetro, nè di poter portare più di due
anella in dito, nè nullo scheggiale, nè cintura di più di
dodici spranghe d’argento; e che nessuna potesse vestire
di sciamito, e quelle che l’aveano il dovessero
marchiare acciocchè altro non ne potessino fare. E tutti
i vestimenti di drappi di seta rilevati furono tolti e
difesi, e che niuna donna potesse portar panni lunghi
di dietro di più di due braccia, nè scollato più d’un
braccio e quanto il capezzale; e per simil modo furono
difese le gonnelle e robe divisate a fanciulli e fanciulle,
e tutti i fregi, eziandio gli ermellini, se non a cavalieri
e a loro donne; e agli uomini tolto ogni adornamento
e cintura d’argento, e giubbetti di zendado e di drappo
e di ciambellotto. E fu fatto ordine che nullo convito
si potesse fare di più di tre vivande, e a nozze avere
più di venti taglieri, e la sposa menare seco sei donne
e non più, e a corredi dei cavalieri novelli più di cento
taglieri di tre vivande, e che a’ cortei de’ cavalieri novelli
non si potesse vestire per donare roba ai buffoni,
che in prima assai se ne davano».
</p>

<p>
Sono una miniera di curiosità e d’individue notizie
questi statuti suntuarj; ma ciascuno richiederebbe un
commento, che appena sul luogo potrebbe condursi.
Tanto per un saggio prendiamo quello di Lucca, il quale
al 1308 vieta ai funerali picchiarsi le mani, nè donne
scarmigliarsi e così star piangendo al cadavere, se non
sia moglie, figlia o germana. Al 1362 vuole a nozze
non siano più di quaranta invitati, oltre quattordici
tra servitori, cuochi e guatteri. Non si diano che due
qualità di vivande, cioè carni e pesci, servendo una
<span class="pagenum" id="Page_126">[126]</span>
sola per volta, e un pezzo ogni due persone; e per
l’arrosto un pollo o due pollastri, o due starne, o due
tortore o quaglie, o un quarto di capretto, o un mezzo
papero. Non si tien conto de’ raviuoli, tordelletti,
torte, nè altri mangiari di pasta, o di latte, cacio, salsiccie,
carne salata, lingue investite. A cena non si tengano
che venti persone e fin a otto servitori, nè si
diano che due qualità di vivande, oltre erbe o formaggio
o ricotta, come sopra. Non si ardisca dare
confetti prima del desinare o dopo, ma una sola volta
la tragea a desinare, e una a cena. Un altro capitolo
prefigge il modo del secondo giorno, dopo di che più
non poteasi far convito, neppure il giorno dell’anellamento.
Vietasi di avere, in tali occasioni, alcun giocolare
o sonatore o buffone; bensì potrà il giorno della
festa aversi sonatori, che accompagnino anche la sposa
per via; e il primo dì delle nozze un sonatore in casa
o fuori, purchè lo stromento non sia tromba o trombetta
o nacchera o cornamusa.
</p>

<p>
Le dónora che la moglie manda al marito, pongansi
in cofani o casse, talchè non si possano vedere per via;
e i cofani non lavorati o vistosi o dorati. E qui una
serie di divieti sopra tale corredo; poi altrettanti pel
ricorteo, i parti, i battesimi. E via via crebbero, e nel
1473 fu proibito portar oro e argento se non sia lo
spino della cintura, o fornimenti di coltellini o di libri,
o agorajuoli o bottoni; non più di sei anelli; nessun
vezzo al collo o ricamo qualsiasi. Perle, giojelli, fermagli
proibisconsi alle donne se non dai dieci anni in
su fin a un anno dopo maritate; nel qual tempo possano
portar in capo fin a tre oncie di perle, da valere
trenta ducati larghi; non pianelle covertate di drappo
di seta o d’oro: niuna donna abbia di più di due vestiti
di drappo di seta, un solo de’ quali sia cremesi; e
per evitare la frode, non si porti alcun abito se prima
<span class="pagenum" id="Page_127">[127]</span>
non sia notato nel libro da ciò; e quando vogliasi mutarlo,
si faccia cangiar la scritta; e dismesso una volta,
nol si ripigli: proibite le maniche aperte a campana.
I cavalieri e dottori di medicina o di legge e le donne
loro sono dispensati da questi divieti, i quali sono assai
maggiori per le contadine.
</p>

<p>
«E perchè poco varre’ far leggi saluberrime se non
si provvedesse al modo della observantia», si moltiplicavano
le visite, gli spionaggi e il restante corredo delle
leggi assurde. Poi nel 1484 ecco nuove restrizioni,
tali che insomma prescrivevano il modo di vestirsi nè
più nè manco, e quanto devano costare il chiavacuore,
la borsa, il grembiule, il grembialotto. E nell’89 limitavansi
le spese pei pasti, non si dessero tragea, cialdoni,
frutti, vini, nè si facesse ornati alla camera se non
di spalliere, bancali e tappeti, e sui letti e lettucci di
arazzi; e lenzuoli di lino senz’oro nè argento, e coltre
di seta. Segue un’altra filatera di proibizioni, la ragion
delle quali è impossibile riconoscere se non al momento
che vengono fatte o tolte, il che sovente succede poco
dopo<a class="tag" id="tag83" href="#note83">[83]</a>.
</p>

<p>
<span class="pagenum" id="Page_128">[128]</span>
</p>

<p>
Per quanto inefficaci, le leggi suntuarie poteano avere
opportunità quando al Governo s’attribuiva non soltanto
lo smungere denari e spenderne, ma anche, siccome
ad un padre in famiglia, cercare la moralità de’
<span class="pagenum" id="Page_129">[129]</span>
suoi dipendenti. E un mezzo di moralità era il non
uscire dal proprio stato; col che il ricco non contrae i
vizj del povero, nè questo i vizj di quello; e le differenze
di paese e l’indole non recavano già alla virtù,
<span class="pagenum" id="Page_130">[130]</span>
ma classificavano in certo modo le genti, mantenendole
nel proprio carattere.
</p>

<p>
Non vogliamo uscir da questo discorso senza riferire
quel che i Lucchesi nel 1346 stanziarono sul modo di
trattare gli otto loro anziani, dimoranti nel palazzo di
San Michele in Foro. «Ciascuno d’essi sia alla messa il
mattino; e qual non vi sarà al vangelo paghi denari
sei, dodici qual non vi sarà al corpo di Cristo, diciotto
qual non vi sarà alla benedizione. Nessuno vada fuor
di palazzo, nè risponda a chi parli al collegio senza
licenza del comandatore, a pena di soldi due. Ciascuno
venga a collegio quando sonerà la campanella maggiore,
a pena di grosso uno. Non possano andare fuori
più di tre per volta, sicchè dì e notte rimanga in palazzo
il collegio; ma non vi meni o faccia menar femmina,
a pena di soldi cento; non vada a tavola nè si
lavi le mani, se prima non è posto e lavato il comandatore,
il quale al collegio, alla messa, a tavola deve
sempre stare in testa, e per città andare innanzi agli
altri. Niuna parola disonesta si parli alla tavola: alla
messa e alla mensa si tenga silenzio, se il comandatore
non desse la parola: nessuno possa invitare forestiere
a desinare o cena o merenda o panebere, senza volontà
del collegio; e se alcuno n’avesse la grazia, paghi due
grossi allo spenditore per volta. Nessun anziano possa
andare a corpo, se non fosse per sua famiglia e consortato,
pena soldi quaranta; non mandar fuori alcuna cosa
da mangiare o da bere; non far venire del vino da
vantaggio, se non due volte il dì, e solamente un mezzo
quarto per volta pagando; e sempre si tegna la cocca
pel comandatore. Niun confetto si mangi alle spese del
collegio, se non fossero anisi confetti o tragea di po-mangiare
e di po-desinare; e chi li facesse venire,
paghi del suo».
</p>

<p>
Sarebbe un ripeterci il qui delineare i costumi cavallereschi,
<span class="pagenum" id="Page_131">[131]</span>
che sono per se medesimi una poesia. E in
essi e in tutti domina la convinzione; onde assoluti nei
comandi, nelle credenze, negli odj, negli amori, nelle
persecuzioni, nelle belle e nelle sconce imprese, nel
sapere e nel volere.
</p>

<p>
Colla libertà dovettero assai migliorarsi i sentimenti,
su numero maggiore diffondendosi le cognizioni e l’operosità.
Qual cosa innalza la dignità dell’uomo meglio
che l’uscire dall’angusto circolo de’ domestici affari per
occuparsi de’ pubblici, sulla piazza e nel consiglio sostenere
dibattimenti da cui pende la prosperità della
patria? L’agitarsi delle fazioni, i patimenti degl’individui,
la premura di superare gli emuli, l’ambire le
cariche come testimonio della pubblica fiducia, avvezzano
fin dai giovani anni ad avere una volontà, e impediscono
quella sonnolenza in cui rampollano le passioni
vigliacche. L’uomo sentiva di essere cittadino;
misurava le morali e fisiche sue forze nella lotta cogli
emuli interni o coi nemici esteriori; e nell’allevare i
figliuoli, consolavasi della certezza di lasciar loro un
posto in società e una speranza.
</p>

<p>
Il compilare e applicare i varj statuti costrinse a coltivare
la politica e la giurisprudenza. I nobili, che un
tempo non servivano se non di capitani, allora andarono
anche podestà, obbligati così a qualche studio o
almeno a prendere in miglior concetto i leggisti, de’ cui
consulti doveano valersi. Nelle città grosse, fin ducento
persone pei magistrati annuali venivano di fuori, lo che
accomunava le idee, cresceva la reciproca conoscenza,
diffondeva tra gl’italiani la scienza di Stato: ogni podestà
era superbo di lasciare il proprio nome a qualche
novità o miglioramento: ciascuna repubblica era
un centro di attività; ciascun uomo si affaticava negl’interessi
della città propria; onde in mezzo all’Europa
feudale il nostro paese compariva come un oasi della
<span class="pagenum" id="Page_132">[132]</span>
civiltà, e ne veniva grande incremento alle forze individuali
ed energia ai caratteri. Che se pochi grand’uomini
si vedono primeggiare, non significa che mancassero,
ma che tutti i cittadini erano ad una elevatezza.
</p>

<p>
Nè però abbandoniamoci a panegirici. Era egli a
sperare gentilezza quando gl’interessi esacerbavano gli
odj, e gli sfoghi della violenza restavano impuniti per
chi eludesse la legge fuggendo sul vicin territorio, o la
affrontasse appoggiato ad una fazione? Se nei castelli
duravano la prepotenza e la lascivia, se il clero prorompeva
a splendidezze e lussi meno a lui convenienti,
neppure i Comuni offrivano esempj di castigatezza. A
migliaja contavansi le meretrici, o dietro agli eserciti
anche dei Crociati, o nelle città dove talora esponeansi
alle corse nelle solennità pubbliche. Nell’archivio di
Massa Marittima è un contratto del 3 gennajo 1384,
ove il Comune vende un postribolo ad Anna Tedesca
col canone d’annue lire otto, e l’obbligo di tenerlo
provvisto. In un altro del 19 novembre 1370, nel diplomatico
di Firenze, il Comune di Montepulciano l’appigiona
per un anno a Franceschina di Martino milanese
per quaranta lire, oltre la tassa solita delle
femmine di conio. Francesco da Carrara, trovate molte
di queste sciagurate nel campo degli sconfitti Veronesi,
le collocò al ponte dei Mulini di Padova, imponendo sui
loro proventi una tassa a vantaggio dell’università.
</p>

<p>
Due colonne portate da un’isola dell’Arcipelago,
stettero per terra a Venezia, nessuno sapendole rizzare,
sinchè un barattiere lombardo vi si provò: legatele,
bagnava le corde, pel cui accorciamento sollevandosi,
le puntellava, e ripeteva il fatto sinchè le ebbe erette.
In gente che avea San Marco sotto gli occhi, non so
che mi credere di sì grossolano ripiego; ma quel che
qui importa è il compenso da lui domandato, che i
giuochi di zara fossero permessi in quell’intercolunnio,
<span class="pagenum" id="Page_133">[133]</span>
come seguitò per quattrocento anni, sinchè non venne
infamato facendone il luogo del supplizio. A Genova, a
Firenze, a Bologna esercitavansi pubblicamente quei
giuochi, altrove ripetutamente, cioè inefficacemente
proibiti.
</p>

<p>
Le leggi municipali rivelano le abitudini del popolo,
il lusso con tutte le sue corruzioni, le speculazioni sul
cambio e sui fondi pubblici. A Lucca la donna libera
che peccasse, era abbandonata ai parenti, che poteano
infliggerle qual volessero castigo, eccetto la morte:
altrove era bruciata, severità che avrà impedito le accuse.
Lo statuto di Genova del 1143 a chi ammazza la
moglie non commina che l’esiglio. Quello di Nizza
punisce di multa e bando l’adultero dopo scomunicato;
e lo stupratore col marchio rovente in fronte, se pur
non si redima con cinquanta soldi: e fino gl’incendiarj
poteano riscattarsi a prezzo<a class="tag" id="tag84" href="#note84">[84]</a>. Quello di Mantova al
bestemmiatore imponeva cento soldi: e se non li pagasse
fra quindici giorni, fosse messo in una corba e
affogato nel lago: se un uomo parli con una donna in
chiesa, paghi venti soldi, metà de’ quali tocchi al denunziatore<a class="tag" id="tag85" href="#note85">[85]</a>.
A Susa i ghiottoni e le bagascie
erano menati nudi per la città.
</p>

<p>
Da tutti i racconti traspare grossolanità di costumi,
non mascherata licenza nelle relazioni col sesso gentile,
un rozzo compiacersi delle buffonerie, abusi di forza,
masnadieri sfacciati, clero scostumato, avaro, simoniaco,
eccessi di gola anche in persone ragguardevoli, scarso
quel pudore pubblico che è fiore del delicato sentire, e
fino ne’ potenti sfacciato libertinaggio e il concubinato.
Dante non esita a relegare nell’inferno uomini di gran
conto: il padre del suo dolce Cavalcanti e il sommo Farinata
<span class="pagenum" id="Page_134">[134]</span>
degli Uberti fra gli Epicurei, cioè fra quelli che
badavano a godere la vita presente senza un pensiero
della postuma; e fra gli oltraggiatori della natura «la
cara buona immagine paterna» di quel Brunetto Latini,
che gli aveva insegnato «come l’uom si eterna».
</p>

<p>
In tutti però gli attori che Dante conduce ad operare
in quel gran dramma di tante catastrofi, appare un
desiderio di fama, che li fa per un istante dimenticare
i tormenti, dimenticar l’onta che possono ricevere
dall’essere saputa la loro dannazione, tanto solo che
la memoria di essi riviva fra gli uomini; desiderio
appena soffocato in coloro che si tuffarono in bassa ed
egoistica scelleratezza, traditori, spioni e simili lordure.
Tal desiderio Dante trasportò nell’altro dal mondo che
avea sott’occhio, dove, tra la barbarie non bene spenta
e la civiltà non bene risorta, le passioni non avevano
nulla perduto del loro vigore, operando per impulso
anzichè per calcolo.
</p>

<p>
Aggiungete una devozione irrazionale, che vedeva un
miracolo in ogni evento, premj e castighi immediati in
ogni contingenza, attribuiva un santo ad ogni passione,
ad ogni speranza, e santi e apparizioni faceva intervenire
dappertutto, e moltiplicava voti quasi un patto col
cielo per cansare i pericoli, e fin anco per riuscire ad
una ribalderia. Seriamente s’attribuivano alla statua di
Marte, qualora fosse mossa di posto, le calamità di
Firenze. I Milanesi hanno in Sant’Ambrogio un serpente
di bronzo, che credevano, ad onta d’ogni storia,
lo stesso che Mosè inalberò nel deserto, e che al fine
del mondo sibilerà. A salvarsi da grandine, fulmine ed
altre meteore, tendevano festoni di rose e d’erbe olezzanti
nelle chiese, col che premunivansi pure dal maligno
sguardo delle vecchie (<span class="smcap">Decembrio</span>). Per impetrare
la pioggia, faceano un gran fuoco all’aperto, e vi
metteano un pentolone o una conca a bollire, in onore
<span class="pagenum" id="Page_135">[135]</span>
di san Giovanni, empiendola di carni salate e legumi,
che i monelli ciuffavano e si godeano là intorno. Alle
Rogazioni, donne e fanciulle formavano di pasta figure
di bambini, sperando così ottenerne; ed ornavano le
vie con focaccie, ova e ogni abbondanza di verdure,
e ampolle pensili di latte, vino, olio, mele. Di rimpatto
mi sa d’affettuoso quel ricordare i fasti patrj dal santo
che quel giorno correva, dicendo che a sant’Agnese fu
la rotta di Desio, a san Barnaba la battaglia di Montecatino,
a san Dionigi quella di Vaprio, a san Cosma e
Damiano l’uccisione di Ezelino, e via discorrete, accoppiando
una memoria storica ad una religiosa.
</p>

<p>
Grandi virtù, grandi delitti, grandi calamità sono
proprie di tempi simili, fra cui si foggiano que’ risoluti
caratteri che l’Alighieri seppe cogliere, e dalla vita
reale trasferire nella sua scena soprumana, quasi senza
bisogno d’aggiungervi o togliervi. Solo nella raffinata
civiltà le fisionomie morali si fogiano s’uno stampo
comune, alla guisa che i lineamenti esterni vengono
ingentiliti e ridotti ad uniformità maggiore nelle città,
mentre nella campagna conservano carattere distinto e
pronunziato.
</p>

<p>
Fuori d’Italia pochi sapeano scrivere, mentre qui
nel 1090 abbiamo l’atto con cui Vitale Faledro doge
di Venezia dona al monastero di San Giorgio case in
Costantinopoli e terre, e porta non meno di cenquaranta
persone sottoscritte col proprio nome e cognome<a class="tag" id="tag86" href="#note86">[86]</a>.
Nella vita di sant’Ambrogio de’ Sansedoni di
Siena si legge ch’esso da fanciullo voleva sempre avere
a mano l’uffizietto, talchè a sua madre non lasciava
recitar le ore, e suo padre fece fare due libriccini d’immagini,
uno de’ personaggi del secolo, l’altro di santi;
e il ragazzino ricusò quello, mentre di questo si dilettava
senza fine.
</p>

<p>
<span class="pagenum" id="Page_136">[136]</span>
</p>

<p>
Tra gli altri popoli d’Italia, negli atti e negli scritti
primeggiano i Fiorentini, sottili nel trovare spedienti,
arguti nel motteggiare e cogliere con garbo e con delicatezza
il ridicolo, sollazzevoli, pieni di gioconde idee,
ed insieme d’indole ferma e di composta condotta;
nelle lettere poi accoppiavano forza di raziocinio e prontezza,
facezie e meditazione, filosofia e giovialità.
Firenze «povera di terreno, abbondante di buoni
frutti, con cittadini pro’ d’armi, superbi, discordevoli,
ricca di proibiti guadagni, dottata per sua grandezza
dalle terre vicine, più che amata»<a class="tag" id="tag87" href="#note87">[87]</a>, pensava far
lieta vita e balli per la vicinanza. All’Ognissanti era la
festa del vin nuovo; a san Giovanni correasi il palio; e
a quello del 1283 un Rossi formò un consorzio di più
di mille popolani con statuti e vesti bianche, e un <i>signor
dell’amore</i>, per mettere insieme cavalcate, balli, trionfi,
con grande affluenza di gente e giocolieri e cantastorie
e lieti banchetti.
</p>

<p>
E la ricchezza e insieme la serenità delle Repubbliche
manifestavasi ne’ divertimenti. Folgore da San
Geminiano, vissuto attorno al 1260, compose una corona
di sonetti sopra i mesi dell’anno, diretta a una
nobile brigata di Senesi, datasi a lieto vivere, fra cani,
uccelli, ronzini, quaglie, e prodezze e cortesie. Nel gennajo
le dona salottini con fuochi accesi, camere e letti
con lenzuola di seta e coperte di vajo, poi confetti e
vin razzente per difendersi dal garbino e dal rovajo;
e gli invita ad uscir fuori il giorno a scagliar neve alle
donzelle che stanno d’attorno. Di febbrajo è la caccia
di cervi, capriuoli, cinghiali; onde in gonnella corta e
grossi calzari escano per tornar la sera co’ fanti caricati
di selvaggina, e quivi far trarre del vino e fumar
la cucina e stare raggianti. D’ottobre si vada in contado
a trar buon tempo e uccellare a piedi ed a cavallo; e
<span class="pagenum" id="Page_137">[137]</span>
la sera a ballo e inebbriarsi di mosto; e la mattina,
dopo lavati, medicarsi con arrosto e vino<a class="tag" id="tag88" href="#note88">[88]</a>.
</p>

<p>
«Nel tempo più buono di Firenze (dice Giovan Villani)
ogn’anno si facevano le compagnie e brigate e
coorti di gentili uomini vestiti di nuovo, facendo corti
coperte di drappi e zandali, chiuse di legname in più
parti della città, e simili di donne e pulcelle, andando
per la terra ballando e accoppiate con ordine, e signore
con più stromenti, con ghirlande di fiori in capo stando
in giuochi e sollazzo e conviti di cene e desinari». E
il Boccaccio: «Furono in Firenze molte belle usanze
che l’avarizia discacciò. Tra l’altre era una cotale, che
molti gentili uomini radunavansi e facevano loro brigate;
e oggi uno, domani l’altro, tutti mettevano tavola,
onorando la brigata, ed anche qualche forestiere; e
similmente si vestivano insieme almeno una volta l’anno,
cavalcavano per la città, e talora armeggiavano, e massimamente
in occasioni solenni». Colà pure, nel 1333,
si formarono due compagnie d’artefici, l’una divisata
a giallo che furono ben trecento, l’altra a bianco che
furono da cinquecento, e durò un mese in continui
giuochi per la città, andando due a due per la terra con
trombe e più stromenti con ghirlande in testa, danzando,
col loro re molto onoratamente incoronato, con
drappi a oro sopra capo, e alla loro corte facendo
continuo convito e desinare con grandi e belle spese<a class="tag" id="tag89" href="#note89">[89]</a>.
</p>

<p>
<span class="pagenum" id="Page_138">[138]</span>
</p>

<p>
La gara de’ gentiluomini in menare a casa propria
chi capitasse nella terra era tanta, che quei di Brettinoro,
per ovviare alle dispute che ne nascevano, posero in
mezzo del castello una colonna con molte campanelle
attorno; e il forestiere legava il cavallo a qualsifosse
l’una di esse; e quello cui era attribuita, restava il prescelto.
Anche altrove s’istituirono brigate per onorare
gli ospiti, a cui correano incontro per essere primi a
levarli d’in sull’osteria.
</p>

<p>
Le sanguinose feste del circo cessarono, ma sempre
ne continuarono di devote fra il popolo, guerresche fra
i signori, a cui imitazione le fecero poi anche le città.
Alla congiuntura di coronazioni, di matrimonj o d’altri
fausti successi, solevansi aprire corti bandite, preparate
con una sontuosità che supera l’immaginazione. Vi accorrevano
musici, sonatori, saltambanchi, spacciatori
di rimedj, funamboli, buffoni, che riceveano vesti, cibo,
denari; imbandivansi ne’ cortili e sui prati per chiunque
capitasse; nè barone o signore lasciavasi partire
senza appropriati regali. Alle nozze di Bonifazio, padre
della gran contessa Matilde, tre mesi continuarono i
banchetti, ove convenivano (racconta Donnizone) molti
duchi coi cavalli ferrati d’argento, dai pozzi attingeasi
vino per un secchio legato a catena d’oro, e indicibili
altre magnificenze.
</p>

<p>
Dante a’ suoi giorni vide più volte «gir gualdane,
ferir torneamenti e correr giostre»<a class="tag" id="tag90" href="#note90">[90]</a>. Le gualdane
erano brigate di giovani, che uniformemente divisati,
<span class="pagenum" id="Page_139">[139]</span>
cavalcavano per la città, armeggiando, o, come allora
diceasi, bagordando. Nella giostra combatteasi con aste
broccate e spade ottuse, sol cercando fare staffeggiare
l’avversario<a class="tag" id="tag91" href="#note91">[91]</a>. Più solenni erano i tornei, banditi
buon tempo prima, per grandiosi avvenimenti, e sotto
la direzione degli araldi, che doveano esaminare lo
scudo di qualunque campione volesse provarvisi. Tale
piena di romanzi oggi c’inonda, che nessun lettore
<span class="pagenum" id="Page_140">[140]</span>
nostro sarà senz’aver visto qualche descrizione di torneo,
e delle feste e cortesie che gli accompagnavano.
In essi, come oggi ai balli, signoreggiavano le donne,
a cui toccava incorare e ornare i campioni, decidere
della prevalenza, consegnare il premio. Non che corrersi
lancie a onore di esse, s’istituirono corti d’amore,
ove si dibatteano problemi di galanteria, e davansi decisioni
in forma; e noi pure ne avemmo qualche rara
volta per imitazione dei Francesi.
</p>

<p>
Altre volte si scannavano e bruciavano bellissimi cavalli;
o si faceano cuocere le vivande a solo fuoco di
torchi di cera; o si seminava un campo con migliaja
di soldi, che poi la moltitudine andava dissotterrando.
In tempi di vita isolata e scarsamente abbellita, cercavansi
con avidità simili occasioni di far pompa e acquistare
rinomanza; vi si pensava un anno, e spendevasi
in un giorno quel che in società raffinate stillasi nei
piaceri abituali. Oggi un signore mette tavole discrete
tutti i giorni per otto o dieci convivi, ha il teatro alla
sera, frequenti balli, quotidiane comparse: il castellano
isolato, una volta in vita spendeva un tesoro; più apparenza
e meno realtà, più sfarzo e meno comodi.
</p>

<p>
L’usanza rimase e si ampliò nelle repubbliche e nei
principati che da queste uscirono. Nel 1252 in Milano
tennero corte bandita presso a porta Vercellina alcune
compagnie di nobili e plebei, con divisa bianca e rossa,
piantando assai padiglioni e capanni di fronde, ove
ognuno fosse lautamente servito; ciascun dì uscivano a
far baldoria i cittadini di tre porte; ed affinchè i rimasti
non fossero senza gioja, per le strade e nelle
piazze erano disposte tavole da mangiare e bere chi
volesse.
</p>

<p>
Occasione a feste davano la venuta dei podestà o dei
principi, le vittorie, e privatamente i matrimonj, i dottorati,
i cavalierati. Nel 1260 gli Aretini ornavano della
<span class="pagenum" id="Page_141">[141]</span>
cavalleria Ildebrando Giratasca a spese del Comune. Di
gran mattino, egli nobilmente vestito, con gran comitiva
de’ suoi entrò in palazzo, e giurò fedeltà a’ signori e al
santo patrono; indi passò alla chiesa madre per ricevere
la benedizione, presenti i sei donzelli di palazzo e
i sei tubatori. Pranzò a casa del signor Ridolfoni con
due frati camaldolesi, e sovra desinare vi fu il pane,
l’acqua, il sale, giusta la legge della cavalleria, e un dei
frati gli tenne un discorso sui doveri di cavaliero. Entrò
poi in camera, dove stette un’ora, indi a un frate si
confessò; un barbiere gli acconciò barba e capelli, e
ogni cosa pel bagno. Quattro cavalieri, venuti a lui
con una turba di nobili donzelli, di giocolieri, di sonatori,
lo spogliarono e posero nel bagno, mentre gli
esponeano i precetti e le norme della nuova sua dignità.
Statovi un’ora, fu posto in un letto pulito con finissime
lenzuola di mussola, e il celone e tutto il resto di seta
bianca. Dopo un’ora di letto, e facendosi già notte, fu
vestito di mezzalana bianca col cappuccio e con cintura
di cuojo; prese una refezione di solo pane e acqua; ito
poi alla chiesa col Ridolfoni e coi quattro cavalieri, fe
la veglia tutta notte, assistito da due sacerdoti e due
cherici, e quattro donzelle nobili e leggiadre, e quattro
donne mature, pregando che tal cavalleria fosse a onor
di Dio, della Vergine e di san Donato. Sorta l’aurora,
un sacerdote benedisse la spada e tutta l’armadura
dall’elmo fino alle scarpe ferrate; celebrò messa, dove
Ildebrando prese la comunione; indi offrì all’altare un
gran cero verde e una libbra d’argento, e un’altra per le
anime purganti. Allora, schiuse le porte della chiesa, tutti
tornarono alla casa del Ridolfoni, dov’era preparata
una colazione di confetti e tartare e altre delicature,
con vernaccia e trebbiano. Venuta l’ora di tornare alla
chiesa, il neofito, ch’erasi alquanto coricato, fu vestito
tutto di seta bianca, con una cintura rossa a oro, e stola
<span class="pagenum" id="Page_142">[142]</span>
simile; e fra i tubatori e i cantanti, che suonavano e
cantavano stampite in lode della cavalleria e del nuovo
milite, s’andò alla chiesa fra signori e donzelli, e fra i
viva e riviva del popolo. Qui si cantò messa solenne;
durante il vangelo quattro cavalieri tennero elevate le
spade nude; poi Ildebrando giurò mantenersi fedele ai
signori del Comune di Arezzo e a san Donato, e a poter
suo difenderebbe le donne, le donzelle, i pupilli, gli
orfani, i beni delle chiese contro la forza e la prepotenza.
Due cavalieri gli posero gli sproni d’oro, una
damigella la spada, e il Ridolfoni gli diede la guanciata
dicendo: — Tu sei milite della nobile cavalleria, e
questa gotata sia in memoria di colui che ti armò cavaliere
sia l’ultima ingiuria che ricevi pazientemente».
</p>

<p>
Finita la messa, tornarono fra suoni e canti alla casa
del Ridolfoni, dove innanzi alla porta stavano dodici
fanciulle con ghirlande al capo, e in mano una catena
d’erbe e fiori, colla quale facendo serraglia, gl’impedivano
l’entrata. Il cavaliere le regalò di un ricco anello,
dicendo aver giurato di difendere donne e donzelle;
ed esse gli permisero l’ingresso. Al pranzo sedettero
molti cavalieri e signori, durante il quale i membri
della Signoria mandarongli ricco donativo, due intere
armadure di ferro, una bianca con chiovi di argento,
l’altra verde con chiovi e fregi d’oro, due grossi cavalli
tedeschi, due ronzini, due sopravvesti nobilmente
ornate. Al popolo che rumoreggiava per istrada, si
gettò spesso della tragea e mustacini e galline e piccioni
e oche, donde l’allegrezza s’avvivava.
</p>

<p>
Dopo pranzo, Ildebrando fu armato coll’armadura
bianca, e con lui molti nobili; e su cavallo bianco andò
alla piazza con adorni scudieri, che portavano le lancie
e gli scudi. Colà era preparato un torneamento, e gran
gente a vedere; e si combattè corpo a corpo con lancie
spuntate, e il neofito si comportò egregiamente; poi si
<span class="pagenum" id="Page_143">[143]</span>
torneò colle spade come fosse vera guerra, e la Dio
mercè non intervenne alcun male. Cadendo il giorno,
le trombe annunziarono la fine del torneamento, e i
giudici distribuirono i premj; e uno ch’era stato scavalcato,
dovette lasciarsi portare s’una barella da
scherno. Il primo premio, ch’era un palio di drappo
di seta, toccò a Ildebrando, che mandollo a quella che
gli avea cinto la spada. Poi tra fiaccole e suoni egli
tornò dal Ridolfoni, cenò cogli amici e i parenti, distribuì
bei doni a tutti quelli che aveano preso parte<a class="tag" id="tag92" href="#note92">[92]</a>.
</p>

<p>
Nel 1307 Azzo d’Este domandò al senato di Bologna
volesse ornar cavaliere suo figlio Pietro, di quattordici
anni. Gradito l’onore, si elessero dodici sapienti
per ciascuna tribù che se n’occupassero, e stabilirono
alloggiasse in vescovado, provvisto d’ogni cosa occorrente
per sè e sua famiglia; si preparasse un bel destriero
riccamente bardato, un palafreno, un mulo da
donargli; una vesta di scarlatto col cappuccio e la berretta,
e tabarro per cavalcare, tutto foderato di vajo,
e un giubbetto di zendado giallo e azzurro; un letto
con due paja di lenzuola finissime, coperta di zendado
a fiocchi gialla e vermiglia, e un ricco copertojo di
scarlatto; due paja calze, tre paja scarpe di sajo, una
cintura d’argento lavorata, una spada dorata col fodero
guarnito d’argento, un coltello col manico d’avorio
guarnito d’argento, un cappello col cordone di seta,
un pajo guanti di camoscio e uno di capriuolo, una
cappellina foderata di vajo, una borsa, due berrette,
un pettine d’avorio, due par di pianelle. Si elessero poi
quaranta paggi de’ più nobili di città, vestiti a spese del
Comune di zendado bianco ed argento, con cavalli ed
aste. E Pietro fece la sua entrata accompagnato da
<span class="pagenum" id="Page_144">[144]</span>
quantità di gentiluomini ferraresi e bolognesi, e incontrato
dal popolo e da’ magistrati a suon di trombe e
tamburi. Il giorno di Natale, nella cattedrale splendidamente
addobbata, come il vescovo ebbe cantato la
messa, colle note cerimonie Pietro fu dal podestà vestito
da cavaliere, e dal senato dichiarato figlio della
città; indi il pranzo, poi la cavalcata per la città; la
sera fuochi, trombe, campane per tutto; poi il giovane
riccamente donato ritornò a suo padre, convogliato
dai nobili di Bologna.
</p>

<p>
Nei funerali privati, dinanzi alla casa del defunto coi
suoi prossimani si radunavano i vicini ed altri cittadini
assai, e secondo la qualità del morto vi veniva il chiericato.
Ivi la madre e le vicine cominciavano sopra lui
il pianto, e i congiunti sedevano a terra su stuoje. Il
morto, vestito a ragguaglio della sua condizione, veniva
composto s’un feretro; e sopra gli omeri de’ suoi pari,
con funerale pompa di cera e di canto, alla chiesa da
lui eletta anzi la morte era portato. Molte croci lo precedeano,
e laici convocati da un trombetto; poi cherici
e sacerdoti; seguivano le donne, quinci e quindi sostenute<a class="tag" id="tag93" href="#note93">[93]</a>.
Gli uccisi non si lavavano; gli altri sì, ed
ungevansi e spesso empivansi d’aromi. Era pur consueto
sepellire coll’armi e con magnificenza di vesti,
d’anelli, di collane; grande eccitamento a violare le
tombe<a class="tag" id="tag94" href="#note94">[94]</a>. Ai medici poneasi un libro sopra il cadavere<a class="tag" id="tag95" href="#note95">[95]</a>.
S’introdusse poi la devozione di farsi sepellire
colle tonache di battuti o di frati, come volle essere
Dante.
</p>

<p>
<span class="pagenum" id="Page_145">[145]</span>
</p>

<p>
Al mortorio di principi e cavalieri assisteva gran
turba in bruno; e cavalli sellati senza cavaliero, vessilli,
scudi, insegne, sfoggio di ceri e di strati; ed orazioni
funerali, che poi ogni vulgare denaroso volle: le pompe
si rinnovavano al settimo, al trigesimo giorno, ed all’anniversario.
Con grande onore a pubbliche spese si
esequiava il podestà che morisse in signoria. Nel 1390
messer Giovanni Azzo degli Ubaldini capitano di Siena
«venne sepolto nel duomo a lato di san Bastiano. In
primo al suo corpo ebbe dugendodici doppieri, legati
nel castello di legname, dugenquattro da tre libbre
l’uno ed accesi mentre durò l’ufficio. Vestì il Comune
quattro cavalli colla balzana e colle bandiere coll’arme
del popolo, ed anche vestì da sessanta uomini a bruno.
Fu portato in una bara ad alto, coperta d’un bellissimo
drappo d’oro, e sopra il corpo un padiglione di
drappo d’oro foderato d’ermellino; e il detto padiglione
portavano a stagiuoli, cavalieri e grandi cittadini
di Siena. E furono vestiti venti cavalli a bruno, colle
bandiere di sue arme, tutte di sciamitello, ed un uomo
armato a cavallo di tutte sue armi e barbuta, spada
ignuda e speroni ed altre armadure, le quali tutte rimasero
al duomo. E fu nel castello di legname grande
quantità di donne scapigliate, tutte di cittadini. Furono
ancora a detta sepoltura tutti i priori di palazzo, e tra
preti, frati e monaci intorno a seicento, ognuno dei
quali ebbe torchietti di due e d’una libbra, e i cherici
di sei once l’uno. E per memoria fessi la sua figura
nella cappella, e attaccaronvisi tutte e ventitrè le bandiere
e sue armi»<a class="tag" id="tag96" href="#note96">[96]</a>.
</p>

<p>
Qui pure le prammatiche intervennero a por modo;
e uno statuto di Mantova vieta di far corrotto e pianto
nella casa del defunto, nè l’accompagnino donne maggiori
<span class="pagenum" id="Page_146">[146]</span>
di sette anni. Il senato di Bologna nel 1297 ordina
che alle esequie nessuno vada lamentandosi o
piangendo come si soleva; non si suonino altre campane
che della chiesa ov’è il morto; niuna donna si
porti a sepellire col viso scoperto, e sopra il cataletto
non si ponga che un palio di seta; e dopo sepolto il
cadavere, non deva la gente radunarsi di nuovo alle
case, eccetto i parenti fino in quarto grado; non si vestano
i morti che di scarlatto, se non siano cavalieri e
dottori in legge; non vi sia all’accompagnamento più
di dieci uomini, eccettuate le compagnie delle arti e
delle armi. Nello statuto di Torino era prefisso, ad evitare
spese e fatiche, che nelle esequie le mogli, figlie,
sorelle, nipoti fino al quarto grado non uscissero di
casa per seguire il morto; non si usassero ceri di
oltre quattro libbre; non si facessero banchetti.
</p>

<p>
La caccia stette da principio riservata ai nobili,
sicchè fu distintivo di nobiltà il falco che in quella
adoperavasi; andavano in volta con questo uccello in
pugno, ne ornavano i cimieri, come segno d’illustre
sangue l’innestavano nello stemma e sulle tombe; per
esso giuravano, gloriavansi dell’abilità nel porgli i getti
o il cappuccio, lanciarlo, richiamarlo, inanimirlo, avventarlo
sulla preda o ritorgliela appena ghermita;
carissimo lo aveano le donne, e attestavano la loro premura
ai cavalieri colle premure usate all’augello cacciatore.
Domesticati portavansi alle adunanze ed ai
viaggi; con quelli passarono i Crociati alla liberazione
del santo sepolcro; a Milano, come vedemmo, si ordinò
che nel broletto nuovo, dove adunavansi i nobili
e i mercanti, si ponessero gruccie su cui collocare
falconi, astori e sparvieri; il falconiere era persona importante;
e Federico II dettò un trattato di falconeria.
Fino i preti collocavano i falchi sui balaustri o sui bracciuoli
degli stalli; e il III concilio di Laterano vietò la
<span class="pagenum" id="Page_147">[147]</span>
caccia duranti le visite della diocesi, volendo che i vescovi
non traessero dietro più di quaranta o cinquanta
palafreni.
</p>

<p>
Vietato rigorosamente ai villani di toccare la selvaggina,
che perciò impunemente devastava i seminati, e
sino il timido lepre diventava un flagello. Lamberto,
arcivescovo di Milano, come speciale favore concedette
a Burcardo, generale del re Rodolfo, di rincorrere un
cervo nel suo brolo<a class="tag" id="tag97" href="#note97">[97]</a>. Anche negli statuti delle città
son protetti con molta cura gli animali da caccia; e
quel di Milano obbliga a restituire i falchi, vieta il rubar
cani e prendere colombe o rondini o cicogne. I quali
ultimi uccelli, ora quasi affatto stranieri alle nostre
plaghe, frequenti vi comparivano, nidificando sulle
torri, e purgavano da velenosi insetti<a class="tag" id="tag98" href="#note98">[98]</a>. Firenze avea
due compagnie, dette <i>i Piacevoli</i> e <i>i Piatelli</i>, che a
gara andavano a far caccia; e a chi meglio era riuscita,
tornava in trionfo con fuochi e carri ed ostentazione.
</p>

<p>
S’imitarono poi le caccie vere colle finte, massime
del toro: il circo di Augusto a Roma vide spesso di
siffatti esercizj. Una magnifica caccia a fanali diede
Alfonso di Napoli a Federico III imperatore nel recinto
della Solfatara, dove pareano rinnovarsi i prodigi della
magia. In una tristamente memorevole, data il 1333
nel Goliseo, Cecco della Valle, vestito mezzo bianco e
mezzo nero, recava per divisa <i>Io sono Enea per Lavinia</i>,
nome della sua amata; Mezzostallo, a bruno per
la morte della moglie, portava <i>Così sconsolato io vivo</i>;
un dei signori di Polenta, abito rosso e nero, e il motto
<i>Se annego nel sangue ho dolce morte!</i> un altro giallo,
<span class="pagenum" id="Page_148">[148]</span>
e dicea <i>Guardatevi della pazzia d’amore</i>; uno color
cinerino, e <i>Sotto la cenere ardo</i>; un Conti, vestito di
argento, aveva per divisa <i>Così bianca è la fede</i>; Cappoccio
vestiva rosa pallido, col motto <i>Io di Lucrezia
romana son lo schiavo</i>; uno, divisato a scacchi bianchi
e neri, <i>Per una donna pazzo</i>; un altro, a color marino
e giallo, <i>Chi naviga per amore, ammattisce</i>; un
giovinetto Stulli, a bianco con legacci e pennacchio
rossi, e il motto <i>So’ mezzo placato</i>; uno, color celeste,
con un cane legato al cimiero, leggeva <i>La fede mi
tiene e mantiene</i>; un fosco, con brache bianche e abito
nero, e una colomba all’elmo con oliva in bocca, dicendo
<i>Sempre porto vittoria</i>; un altro a verde pallido,
<i>Ebbi speranza viva, ma già muore</i>: taciamo altri
motti e divise. Man mano che uscissero dall’urna, scendevano
nell’arena, e fatti inchini alle dame, impugnate
le armi, davano la caccia a tori, fra gli applausi dei
riguardanti. Ma nella lotta ne furono morti diciotto
dalla furia degli animali, sicchè al cruento spettacolo
ne seguì un altro luttuoso di accorrere al Laterano per
vedere i funerali de’ trafitti<a class="tag" id="tag99" href="#note99">[99]</a>.
</p>

<p>
Come i nobili le feste aristocratiche, così il popolo
ne voleva di proprie, motivate spesso dalla religione,
anche quando alla religione facevano contrasto. I pubblici
giuochi per lo più erano simulacri di guerra ed
esercizj di forza. Nel broglio e nel circo a Milano si
congregavano in bande ad esercitarsi alla corsa o alla
lotta; a Verona in Campo Fiore, a Vicenza in Campo
Marzio, a Padova nel Prato della Valle, a Lucca nel
Prato. In Pisa il giuoco di Ponte rammemorava Cinzica,
che dicevasi aver difeso la patria da una sorpresa dei
Saracini (t. v, p. 536); e le due fazioni di Borgo e di
Santa Maria, affrontatesi sul ponte d’Arno, con battocchi si
<span class="pagenum" id="Page_149">[149]</span>
davano furiosamente, sinchè all’una rimanesse il
vantaggio; troppo per un giuoco, troppo poco per una
battaglia, com’ebbe a dire Pietro Leopoldo. A Siena si
rappresentava san Giorgio armato che azzuffavasi con
un drago, finchè gli applausi annunziavano la vittoria.
Quei di Prato aveano vanto nel giuoco del calcio, i Fiorentini
nel pallone a bracciale, i Senesi nel pugilato, e
alla Lizza e nel Campo frequentavano le feste delle quali
un’ombra dura tuttavia nelle corse che, di luglio e di
agosto, si fanno sopra dieci cavalli, divisati ciascuno
diversamente<a class="tag" id="tag100" href="#note100">[100]</a>. Risalgono a quel tempo altri giuochi
popolareschi non ancora dimenticati, come correre
al villan rosso, alla pignatta, all’oca sospesa, e così la
cuccagna, e piantare il majo, e somiglianze.
</p>

<p>
La gioventù molto addestravasi nel cavalcare, preparamento
alla guerra; e a frotte correvano la gualdana,
o faceano pellegrinaggi di piacere, o numerosi incontri
a principi e grandi. Frequenti ripeteansi anche le luminare;
frequenti quanto variati i balli; e le corse ora
di barberi sciolti, ora montati da un fantino; e poichè
il primo premio consisteva ordinariamente in un palio
<span class="pagenum" id="Page_150">[150]</span>
di seta o di lana, dicevasi <i>correre al palio</i>; al quale
poi andavano uniti ronzini, falchi, porci, galli, cani da
caccia, guanti ed altre gentilezze. Reputavasi fiero insulto
alle città assediate il far correre il palio sotto le
loro mura; e Castruccio, vinti i Fiorentini, pose le loro
porte per meta ad una corsa di cavalli, poi di pedoni,
infine di meretrici.
</p>

<p>
Moltiplicavansi i divertimenti al carnevale, nome che
alcuni deducono dall’abbandono de’ cibi grassi, come
si dicesse <i>vale alla carne</i><a class="tag" id="tag101" href="#note101">[101]</a>. Pare finisse dappertutto
colla prima domenica di quaresima, come si mantiene
nella diocesi di Milano, ove pure san Carlo faticò assai
per escludere le baldorie da essa domenica.
</p>

<p>
A chi non è conto il venerdì gnoccolare di Verona?
Roma ha i suoi moccoletti; e più antica la processione
di carri, che l’ultima domenica di carnevale drizzavasi
a Monte Testacio. A Pavia in due piazze sotto le mura
due parti della città venivansi incontro squadra a
squadra ed uomo a uomo con elmetti di vinco imbottiti,
portanti il segno di ciascuna compagnia; la
celata al volto, la criniera, e scudi e mazze di legno.
I generali precedevano colla bacchetta, accennando
all’assalto d’un monticello, d’una casa, d’un ponte, ove
ciascuno facea sue prove. Il podestà vegliava non si
offendessero con armi vere; e dopo il carnevale continuavano
duelli con mazza e scudo<a class="tag" id="tag102" href="#note102">[102]</a>. «In Firenze
(dice Benedetto Varchi) usavano nei giorni di carnevale
i giovani, massime i nobili, uscire fuori travestiti
con un pallone gonfio innanzi, e venire in Mercatovecchio
e in tutti i luoghi ov’erano le botteghe e i
traffichi dei mercanti e degli artefici, e quivi dando
<span class="pagenum" id="Page_151">[151]</span>
a quel pallone, e mescolandosi con gli altri cittadini, e
traendo loro addosso il pallone, e cercando di metterlo
fra le botteghe, farle serrare, e finire così per quei
pochi giorni le faccende. Così non facendo ad alcuno
male, fuor quello di scioperarlo, in Mercatonuovo talora
si formavano in cerchio, e spartiti faceano una partita
al calcio... Degenerato poi l’uso innocente, sturbavano
tutti, e gettavano fango»<a class="tag" id="tag103" href="#note103">[103]</a>.
</p>

<p>
In Venezia era così antico il gusto de’ divertimenti,
che Pietro Orseolo I, nel 978 abbandonando il corno
ducale e il mondo pel chiostro, dispose delle sue facoltà
mille libbre d’oro a favore de’ parenti, mille pei poveri,
mille pei divertimenti pubblici<a class="tag" id="tag104" href="#note104">[104]</a>. Già nel 1094
erano segnalati i suoi carnevali, che fin agli ultimi
tempi trassero da ogni parte chi amasse il libero sollazzarsi.
La maschera, che sottraeva l’uomo alle indagini,
permetteagli di penetrare fino nel gran consiglio,
e ravvicinava il plebeo al nobil uomo, il barnabotto al
frate, la merciaja alla dogaressa, v’era dalle leggi protetta
con punizioni più severe a chi l’ingiuriasse. Vinto
Ulrico patriarca d’Aquileja e fattolo prigione con molti
nobili, i Veneziani il gravarono di mandare al doge,
ogni mercoledì grasso, dodici majali e altrettanti grossi
pani; poi al giovedì, in commemorazione faceasi la
festa di tagliare il capo ad un bue e ad alcuni porci che
il popolo si godeva. Intanto eransi eretti nella sala del
Piovego piccoli castelli di legno, che il doge e i senatori
demolivano. Poi dall’antenna di una nave tiravasi
<span class="pagenum" id="Page_152">[152]</span>
una gomona fin alla sommità del campanile di San
Marco, per la quale un marinaro ascendeva ajutato da
certi ordigni, indi calava alla loggetta per presentare
al doge un mazzo di fiori.
</p>

<p>
Anche fuor del carnevale, Venezia era particolarmente
rinomata per le sue feste; balocchi che la
nobiltà offeriva alla plebe onde sviarne il pensiero dai
rapitile diritti. Il ratto delle fanciulle (t. <span class="smcap lowercase">V</span>, p. 526) diede
origine all’annua festa dell’ultimo di gennajo, ove
dodici <i>Marie</i> erano sposate con dote pubblica, portata
entro arselle: ma poichè l’allegria era degenerata in
turpitudini, vi si surrogarono dodici fantocci. Il giorno
delle Palme, liberavansi alcuni uccelli e piccioni dalla
loggia di San Marco, ed era una festa il rincorrerli e
il narrar le venture. Alquanti, scampati all’attacco, si
annidarono sul campanile e moltiplicarono, fin ad oggi
rispettati dalle rivoluzioni e dal despotismo.
</p>

<p>
All’Ascensione, quando traeva un mondo di gente
alla fiera, esponevasi un fantoccio di donna, che diventava
modello al vestir femminile di quell’anno, non
variato, come ora si fa, ad ogni arrivo di corriere.
Ivi pure esibivansi all’ammirazione i capi d’arte; ed
in una delle ultime, Canova preluse al risorgimento
della scultura, presentando il suo Dedalo ed Icaro.
Quel giorno stesso il doge sposava il mare. Le mense,
che per santa Marta disponevansi lungo il canale
della Giudecca, servite quasi di solo pesce, porgevano
occasione a stringere o rannodare amicizie. Ai patrizj
poi la Repubblica stessa imbandiva solennemente in
certi giorni, con isfoggio di cristalli e quantità di zuccherini
e canditi, che i convitati portavano a casa.
</p>

<p>
Volgendosi i divertimenti a formare buoni marinaj,
si frequentavano le regate, delle quali la prima è
ricordata nel 1315; quindi il senato decretò si facessero
nel giorno di san Paolo. Una volta per settimana,
<span class="pagenum" id="Page_153">[153]</span>
nobili e popolani doveano esercitarsi al bersaglio a
Lido. Il pugilato faceasi da settembre a Natale su ponti
senza sponda. Nelle famose forze d’Ercole gareggiavano
i Castellani vestiti a rosso, e i Nicolotti a nero,
vincendo quelli che s’elevassero a maggior numero di
palchi; poi finito, traevano certe spade smussate, e
paravano e ferivano come in moresca, o ballavano la
furlana. Nei boschi della badia di Sant’Ilario fra Gambarare
e la laguna, i caccianti dovevano ai monaci la
testa e un quarto d’ogni cinghiale che pigliassero; a
vicenda i monaci doveano al doge prestar cani e cavalli
quando vi venisse a cacciare, e nutrirne i falconi
e i bracchi. La vigilia di Natale faceasi una gran caccia,
e il doge distribuiva a ciascun magistrato e padrefamiglia
cinque capi di selvaggina: al che, sotto Antonio
Grimani, si surrogarono le <i>oselle</i>, monete d’argento,
a questo sol uso coniate; e la raccolta delle quali oggi
è una preziosità. Il giovedì santo egli riceveva il tributo
del pesce, che parimenti distribuiva.
</p>

<p>
Cinque banchetti pubblici s’imbandivano ogni anno;
a san Marco, all’Ascensione, a san Vito, a san Girolamo,
a santo Stefano: per lo più di cento coperti, il doge
invitandovi antichi magistrati e persone ragguardevoli.
Nella sala del banchetto si sfoggiavano argenti del
doge e dello Stato, trionfi di cristalli colorati; i ministri
poteano parlare al doge e corteggiarlo; un popolo
di curiosi vi assisteva in bautta, fra cui spesso
insigni forestieri; le donne correano da un convitato
all’altro motteggiando colla vivacità ch’è sì propria
delle veneziane; qualche volta un poeta v’improvvisava,
come più tardi fece la Cassandra Fedeli; più spesso
v’avea musica e spettacoli. Allo sparecchio, gli scudieri
dogali venivano a presentare a ciascun convitato
un gran paniere di dolci, e mentre i padroni accompagnavano
il principe alla sua dorata prigione, il gondoliere
<span class="pagenum" id="Page_154">[154]</span>
di ciascuno entrava a prendersi quel paniere,
e recarlo a chi gli era stato imposto, invidiato testimonio
di predilezione.
</p>

<p>
Secondo Rolandino, nel 1214 si finse in Treviso il
castello dell’onestà, invece di spaldi e di merli, munito
con pelli di vajo, porpore, zendadi, stoffe, ermellini,
e dentro le più belle donne e donzelle, coperte non
d’elmi e corazze, ma di vesti pompose. Erano accorsi
alla festa i giovani da Padova, da Venezia e dal contorno,
tutti in bell’addobbo; e divisi in drappelli sotto lo
stendardo della patria, s’accinsero ad attaccare l’amorosa
fortezza. Da projetti servivano melarancie, confetti,
fiori e frutti, acque odorose, e dolci parolette.
Con armi siffatte si prolungò la scherma, finchè i Veneziani
mutaronle in zecchini; per raccorre i quali le Trevisane
si diedero vinte. E già lo stendardo di San Marco
penetrava nelle porte indifese, quando i Padovani, tenendosi
soperchiati, cominciarono a forbottare, stracciarono
il gonfalone, e si diè di piglio alle armi. La
rissa fu chetata, ma Venezia pretese soddisfazione; e
fu imposto che ogni anno i Padovani spedissero alla
città trenta chioccie, alle quali davasi la libertà; ed era
una ressa tra ’l popolo per raggiungere le <i>galline
padovane</i>.
</p>

<p>
Dopochè, cacciando Pagano podestà del Barbarossa,
si furono vendicati in libertà, i Padovani celebravano
annualmente la festa de’ Fiori, menando attorno il carroccio,
tirato da bovi e cavalli coperti di rosso coll’arma
del Comune, e su di esso dodici fanciulle nobili
inghirlandate di fiori e spargendo fiori, mentre fiori
piovevano loro dalle finestre e davanti ai passi: ventiquattro
cavalieri marciavano di fianco al carroccio,
giunto il quale nel prato della Valle, cominciavasi una
zuffa di questi con quelle a fiori, poi tra i soli cavalieri
con arme; seguivano combattimenti di campioni armati
<span class="pagenum" id="Page_155">[155]</span>
con rotelle e mazze di legno, e di bravi inermi con
sacchetti di sabbia. Le naumachie, colà rammentate fin
da Tito Livio, si continuavano lungo il canale di Sant’Agostino,
o in quello che lambiva a occidente il Campo
marzio.
</p>

<p>
Ad avventure incerte dell’età dei Comuni attacca
Vicenza la festa della Rua, per la quale, il giorno del
<i>Corpus Domini</i>, strascina per la città a tutta forza di
braccia un’altissima macchina a pennoncelli e stemmi
e persone; baccano carnevalesco in giorno devoto.
Quando Bologna ebbe, nel 1281, acquistato Faenza per
tradimento di Tibaldello Zambraso, ordinò che ogni
anno il giorno di san Bartolomeo si corresse per strà
maggiore un cavallo addobbato, uno sparviero, due
cani bracchi, un carniero e la baracagna, cioè la
gruccia che si attacca all’arcione quando si va a caccia
col falco. Inoltre si arrostisse una porchetta, e a mezza
cotta il cuoco a cavallo la portasse sullo spiedo per
detta strada fin alla porta, tenendo nella man sinistra
lo sparviero; poi tornato la cocesse a perfezione, e,
finito il corso, fosse a suon di trombe gittata dal
palazzo in piazza ai biricchini colà famosi.
</p>

<p>
Messina, per l’Assunta, oltre le luminare e le corse,
manda in volta un finto camello, in cui la tradizione
ravvisa la memoria del conte Ruggero, allorchè, cacciati
i Saracini, v’entrò alla orientale; mentre in due
statue colossali, che pur si portano attorno fra assordante
schiamazzo, indica Zancle e Rea, favolosi fondatori
di essa città. I Cremonesi, la vigilia di quel dì,
celebravano una festa a cui attaccavano le memorie di
Zannino dalla Balla, che li redense dal tributo d’una
palla d’oro all’imperatore: e quelle della vittoria sopra
i Parmigiani. Cominciavasi dalla <i>battaglia</i> fra ragazzi
sulla piazza maggiore; poi i facchini schizzavano dell’acqua,
e i mugnaj della farina sopra la folla, che ne
<span class="pagenum" id="Page_156">[156]</span>
restava tutta bianca: lasciavasi correre un toro legato,
che menavasi quindi per la città: poi nuove zuffe per
acquistare il <i>rigotto</i>, berretto listato che gettavasi tra i
facchini, e chi se ne impadronisse toccava sei zecchini:
le statue di Zannino e di Berta vestivansi di panni adogati
bianco e rosso, ogn’anno rinnovati a spese dei fornaj.
</p>

<p>
A Verona, il 26 dicembre, esponeansi le maschere:
poi il lunedi e martedì del carnevale si andava nell’Arena
a festeggiare: dopo le ventiquattro ore poteva
chicchessia levare le insegne di qualsifosse bottega, e
sopra di essa, per quanto minima di valore, farsi dare
dall’oste fino a sei lire e quattro soldi in vitto; il quale
oste faceasene rimborsare dal padrone dell’insegna.
Due vedovi che si sposassero doveano contribuire ciascuno
l’un per cento della dote ai ragazzi della contrada
ove abitavano, altrimenti venivano derisi con un
baccano fatto sotto le loro finestre (le bacinelle): del
denaro avuto si facea gozzoviglia o limosina o qualche
festa sacra.
</p>

<p>
Tali feste continuarono a lungo fra gl’Italiani, e valsero
a renderne lieti e arguti i caratteri, quali li vediamo
personificati nelle nostre maschere da scena.
I tiranni ne preparavano di più frequenti, sapendo
quanto facilmente si conduca un popolo che ama divertirsi;
e nel secolo <span class="smcap lowercase">XVI</span> le vedremo abbellirsi di tutto lo
splendore delle arti.
</p>

<p>
I buffoni erano arnese necessario non solo nelle
Corti ma e nei palazzi del Comune, sì lautamente trattati
da patirne gli erarj<a class="tag" id="tag105" href="#note105">[105]</a>: alcuni nobilitaronsi col
nome di minestrelli. Spesso eran nani, che coi frizzi
vendicavansi degli scherzi cui la loro deformità gli
esponeva. Talvolta usarono del privilegio della pazzìa
<span class="pagenum" id="Page_157">[157]</span>
per dire ai principi verità che altrimenti non v’avrebbero
trovato accesso: per questa via alcuni ottennero
l’immortalità, negata agli scopritori delle più utili arti,
come il Gonnella del duca di Modena, Ponzino della
Torre fra i Cremonesi, altri altrove.
</p>

<p>
Alle varie solennità ecclesiastiche dell’anno erano
affisse certe costumanze, in parte derivate dall’antichità,
in parte introdotte di fresco, e che non ancora furono
dimentiche. Per l’Epifania a Firenze si portava attorno
un fantoccio di cenci in mezzo ai lumi, ed altri si esponeano
alle finestre, onde le tante baje sulla befana.
Meglio a Milano una comitiva figurante il corteo de’ re
magi moveva da Sant’Eustorgio preceduta da una
stella; alle colonne di San Lorenzo incontrava re
Erode, e gli domandava del nato Messia; poi tirando
innanzi giungeva al duomo, e quivi trovato un magnifico
presepio, offriva i doni; indi dall’angelo avvisata,
volgevasi al ritorno per porta Romana. Più affettuosa
era la domestica gioja del dì di Natale, quando il capocasa
levavasi sulle spalle un ceppo, ornato di rami e
fronde sempreverdi, e recatolo per la casa, il ponea
sul focolare, attorno al quale esultava la riunita famiglia.
</p>

<p>
Quando a Pavia, la vigilia di san Siro, offrivansi al
tempio ceri enormi, precedeano la processione i tavernaj,
recando sopra una tavola un castello; dietro a loro
i cacciatori con un albero, a’ cui rami erano legati di
ogni razza uccelli, che portati in chiesa liberavansi: poi
venivano le corse degli scudieri al gallo vivo e alla
porchetta arrostita, e quella delle meretrici a’ salcicciotti;
e finalmente gozzoviglie<a class="tag" id="tag106" href="#note106">[106]</a>. A Firenze pel
san Giovanni faceasi un carro altissimo pien di santi e
figure simboliche; e sulla piazza de’ Signori fin cento
torri dorate, con entro uomini; e dappertutto palj, e
gonfaloni, e macchine cariche di ceri e d’altri doni;
<span class="pagenum" id="Page_158">[158]</span>
infine fuochi d’artifizio, di cui i migliori artisti non
isdegnavano dare le invenzioni variate. In alcuni luoghi,
a Pentecoste davasi il volo in chiesa a piccioni bianchi,
tra fiori e lingue di fuoco e frastuono popolare. Quando
Firenze fu signora di molte città, ciascuna dovea quel
giorno mandarvi il suo cero, e fin ventotto se n’ebbero,
alti sei o otto braccia, con bambocci di carta, e quello
di Pescia e San Miniato quaranta persone ci voleva a
portarlo. Qualcosa di simile praticavasi nelle altre città,
a Milano per la Madonna nascente, a Bologna per san
Petronio, a Modena per san Geminiano, e così discorrete.
</p>

<p>
Qual v’è città o borgata che non festeggiasse con
modi drammatici il santo tutelare? Alcuna fiata poi se
ne celebrava qualche maggiore, come i Fiorentini nel
1304 mandarono un bando che «chi volesse sapere
novelle dell’altro mondo, dovesse andare il dì di calen
di maggio in sul ponte alla Carraja e d’intorno all’Arno»;
e su quel fiume ordinarono palchi, ove figurarono
l’inferno coi tormenti e i tormentati. La soverchia
folla cagionò che il ponte cadesse, e molti ne
guastarono la persona, sicchè il giuoco da beffe tornò
a vero, e «com’era ito il bando, molti per morte andarono
a sapere novelle dell’altro mondo».
</p>

<p>
E come presso gli antichi gli spettacoli dovevano invigorire
il coraggio ed eccitare sentimenti patriotici, così
nel medioevo sentivano l’ispirazione comune, l’ecclesiastica,
e insinuavano devozione. Per ciò facevansi il
più spesso in chiesa, e da diaconi o preti; donde abusi
che rivelano più sempre la mistura di serio e beffardo,
di compunzione e d’allegria, che ricorre in tutte le
opere di quell’età. A certe feste, tutti dovevano comparire
in figura di volpi, e in qualunque abito fossero,
magistrati o prelati, usciva loro di dietro la lunga coda.
In commemorazione della fuga in Egitto celebravasi la
festa degli Asini, ove al canto affettuoso s’intercalavano
<span class="pagenum" id="Page_159">[159]</span>
ridicoli ragli. Queste cose facevansi sul serio, e noi
stessi in fanciullezza potemmo vedere processioni e
feste, che, come oggi a riso, così allora ci movevano a
devozione.
</p>

<p>
Men ridicoli apparecchi atteggiavano i fatti che la
Chiesa rammemorava in quel giorno. A tali <i>misteri</i>
tutte le arti prestavano servigio, e davansi, non nelle
angustie mefitiche d’un teatro a scapito della salute e
della fermezza del cuore, ma al gran sole, nelle piazze,
talvolta trasportandosi da paese a paese. Ne crebbe
l’uso colle crociate, quando i pellegrini reduci voleano
al vivo riprodurre gli atti su cui avevano meditato in
Palestina; e scelte situazioni analoghe al Calvario, a
Betlem, a Gerusalemme, vestivano sè ed altri cogli
abiti che aveano veduto agli Orientali. A Roma nel 1264
era istituita la società <i>del gonfalone</i> per rappresentare
la passione di Gesù. Alla compagnia <i>de’ battuti</i> a Treviso
i canonici doveano annualmente somministrare due
cherici, bene istruiti a cantare, per far Maria e l’Angelo
nella festa dell’Annunziata<a class="tag" id="tag107" href="#note107">[107]</a>. Rolandino al 1244 riferisce
come, nel prato della Valle a Padova, si figurò
la passione di Cristo: ivi stesso il 1331 si ordinò di
rappresentare ogn’anno nell’anfiteatro il mistero dell’Annunziazione.
La cronaca del Friuli di Giuliano Canonico
ricorda che, il 1298, alla corte del patriarca si
rappresentarono dal clero la passione e la risurrezione
di Cristo, la venuta dello Spirito Santo, il giudizio finale;
e nel 1304, dal capitolo di Cividale, la creazione, l’annunziazione,
il parto, la passione, l’anticristo. Chi tra’
miei lettori è così giovane da non averne visto gli
avanzi in contado?
</p>

<p>
Sono queste le origini del teatro, che ritoccheremo
quando il troveremo cresciuto.
</p>

<div class="chapter">
<p>
<span class="pagenum" id="Page_160">[160]</span>
</p>

<h2 id="cap99-9">CAPITOLO XCIX.
<span class="smaller">Belle arti.</span></h2>
</div>

<p>
Fu di mezzo a tale prosperità che risorsero fra noi
le lettere e le arti belle, serena gloria d’Italia.
</p>

<p>
Caduto l’impero d’Occidente, coi resti della civiltà le
arti si erano rifuggite a Costantinopoli, onde venne intitolato
bisantino il modo che allora ebbe corso. L’arco
e la volta, immenso progresso portato dai Romani, si
continuarono abbandonando l’architrave, e voltando
direttamente l’arco sopra colonne, le quali non erano
fatte di nuovo, ma tolte da edifizj anteriori: mancavano
i capitelli? se ne surrogavano di rozzi, con qualche fogliame
grossolano e poco rilevato, o incrociamenti di
linee, o qualche testa disavvenente. Gli archi, acciocchè
impostassero su colonne di diversa altezza, furono talvolta
allungati in basso; in alcuni meno appariscenti si
deviò dal perfetto semicircolo, ora schiacciandolo verso
il sesto acuto, ora prolungandolo a ferro di cavallo,
ora dandogli forma d’un frontone; talvolta nello sfogo
d’un arco se ne chiusero altri minori, appoggiati sopra
colonnine<a class="tag" id="tag108" href="#note108">[108]</a>.
</p>

<p>
Ravenna, che conservò meglio il carattere dell’Oriente,
ha maggiori esempj di stile bisantino, sempre
ad archi e volte. San Vitale, che san Massimiano eresse
imperante Giustiniano, all’esterno è informe costruzione
di cotto, ma, come entri, ti sorride in un regolare ottagono
del diametro di quaranta metri, con cupola emisferica
<span class="pagenum" id="Page_161">[161]</span>
e due ambulacri, de’ quali l’inferiore imposta
su otto pilastri, vestiti di marmo greco venato; ogni
cosa poi adorna senza discrezione con avanzi antichi,
massime dell’anfiteatro, e con bei musaici. La quale
pittura di marmo fregia e contorna le porte, le finestre,
gli altari in tutti gli edifizj di quello stile.
</p>

<p>
Il vicino mausoleo di Galla Placidia, sacro ai santi
Nazaro e Celso, forma croce latina senza anditi laterali
nè tribuna, avente al centro l’altare di tre grandi tavole
d’alabastro orientale. Quadrilungo a tre navi è pure
Sant’Apollinare nuovo, eretto da Teodorico, con musaici,
tombe, iscrizioni, e lavori di alabastro, di porfido,
di cipollino, di marmo pario e serpentino; comunque
guasto dai Barbari, e forse più dai correttori. Ivi
stesso, fin dal 417 era finita Sant’Agata, a tre navi
sorrette da venti colonne, ma ogni cosa fu mutata, eccetto
la pianta; e così la gran basilica di Sant’Apollinare
in Classe con tre ampie navate e tre tribune, ed
archivolti robustamente profilati. Al duomo, fabbricato
da sant’Orso nel 540, è annesso un battistero forse
dell’età medesima, formato di due circoli da otto arcate,
che portano la cupola. V’è chi reca al <span class="smcap lowercase">IX</span> secolo
il battistero d’Asti, a quattro angoli fuori e otto dentro,
e il palazzo delle Torri a Torino, facciata di cotto<a class="tag" id="tag109" href="#note109">[109]</a>.
</p>

<p>
La parola <i>edificare</i>, trasferita a senso morale, accenna
come la scienza architettonica accoppiasse idea
di devozione e lode di esemplari costumi. In fatto i
vescovi erano talvolta gli architetti, più spesso i promotori
di nuovi edifizj; per cura del vescovo Epifanio
si fabbricò il duomo di Pavia; pel vescovo Eufrasio la
<span class="pagenum" id="Page_162">[162]</span>
basilica di Parenzo in Istria, ricca di musaici; per altri
il monastero e il tempio di Montecassino, le chiese di
Sant’Evasio a Casal Monferrato, di Napoli, di Siponto,
di Firenze, di Lucca. L’atrio della basilica di Sant’Ambrogio
a Milano, comandato dall’arcivescovo Ansperto,
con archi semicircolari sorgenti dai pilastri, tiene della
maestà se non dell’eleganza romana. Le tante dispute
sull’età delle chiese presunte d’età longobarda ci tolgono
di valerci degli esempj del San Michele e San
Pietro di Pavia, della Santa Giulia di Brescia, del San
Fridiano di Lucca; sol bastando che non vi si vede
uno stile nuovo, ma variazioni dell’antico.
</p>

<p>
Nessun papa forse passò senza d’alcun lavoro giovare
le chiese della sua metropoli, decoro al culto e alimento
alle belle arti quando ogn’altro mancava. Leone III,
oltre fabbriche assai, profuse lavori di metallo fino,
fece rivestire la Confessione di San Pietro con 453
libbre d’oro, e sotto all’arco trionfale collocare un
balaustro d’argento di 1573 libbre, coll’effigie del Salvatore,
e un leggìo al pulpito, e un ciborio, tutti di
argento; riedificò il battistero di Sant’Andrea, rotondo
colla fonte nel mezzo, circondata da colonne di porfido,
in cui versava linfe un agnello d’argento stante sovra
una colonnina; e pose alla basilica di Laterano vetri
dipinti, che sono i primi mentovati. San Giorgio in
Velàbro, Santa Prassede, Santa Maria in Dominica,
Santa Cecilia in Trastevere, San Nereo e Achilleo, Santa
Sabina, San Giovanni a Porta Latina, San Martino ai
Monti, San Michele in Sassia, San Pietro in Vincoli,
Santa Maria in Cosmedin, altre chiese di Roma furono
in quelle età adorne colle spoglie di tempj antichi.
</p>

<p>
Nè di pitture manca menzione. Gregorio Magno vide
espresso un sacrifizio di Abramo sì al vivo (<i>tam efficaciter</i>),
da commoverlo al pianto; le geste de’ Longobardi
fece ritrarre Teodolinda a Monza; una madonna
<span class="pagenum" id="Page_163">[163]</span>
a Gravedona sul lago di Como, regnante Lodovico Pio,
pianse miracolosamente; altre di poco posteriori sono
rammentate nelle chiese della Cava, di Casuaria, di
Subiaco, di Montecassino. Alcune ancora sopravanzano,
principalmente ne’ musaici, nelle miniature, ne’ sigilli,
nelle monete; e sono inamene figure, con occhi spiritati,
mani assiderate, piedi in punta. Il tesoro di Monza
convince che neppure il lavoro de’ metalli nobili era
dismesso sotto i Longobardi; eppure le costoro monete
non potrebbero essere più rozze. Insigni sono la pala
d’oro di San Marco a Venezia, tutta a smalti; e il paliotto
di Sant’Ambrogio a Milano, già menzionato a
pag. 436 del tomo <span class="smcap lowercase">V</span>, su cui sono a continuo parallelismo
le azioni del santo e quelle di Cristo: l’Annunziazione
della Vergine, e le api che fanno il favo nella bocca del
neonato Ambrogio: l’Ascensione del Salvatore, e l’entrare
del santo nella gloria; e così via<a class="tag" id="tag110" href="#note110">[110]</a>. In molte
chiese, ma più nelle romane, si conservano lampade,
turiboli, evangeliarj di quel tempo; e in San Pietro la
dalmatica di cui si rivestivano gl’imperatori, con soggetti
sacri a ricamo d’oro e argento riccamente composti.
</p>

<p>
Niuna età fu dunque diseredata d’arti fra noi, ma attorno
al Mille crebbe l’operosità, sia per la devozione alle
reliquie, cresciuta allora, come narrammo; sia che gli uomini
si sentissero rassicurati sulle terre che dapprima
erano percorse da orde o da nazioni intere predatrici;
sia che si manifestassero anche in ciò la risurrezione
delle città annichilate dal feudalismo, e il prosperare
del commercio e della libertà comincianti. San Ciriaco
di Ancona, alzato allo spirare del <span class="smcap lowercase">X</span> secolo, architondo
a croce greca con cupola, è bisantino, come Santa
Maria Rotonda fuor di Ravenna, e le sette badie che
<span class="pagenum" id="Page_164">[164]</span>
il marchese Ugo fece in Toscana. Nel 1014 il duomo
vecchio di Arezzo modellavasi sul San Vitale di Ravenna,
a otto faccie, e l’architetto Mainardo lo compiva
nel 1022, servendosi delle spoglie del teatro e d’altri
edifizj vetusti. A Firenze, verso il 1013, Ildebrando vescovo
edificò San Miniato al Monte, dov’è un musaico
che mostra indirizzo al bello; San Lorenzo fu ingrandito
nel 1059; nel 1085 fabbricata Sant’Agata. Nel
1028 il vescovo Jacopo Bavaro avea fondato San Pietro
e Romolo, cattedrale di Fiesole, a tre navate, con colonne
e capitelli romani, dicono tolti da un vicino
tempio. Pistoja nel 1032 avea cominciato il suo San
Paolo: il Sant’Andrea, colla facciata a marmi bianchi
e neri, è del 1166 a disegno di Gruamonte e Adeodato
fratelli, che fecero a bassorilievo l’Adorazione de’ magi.
Dal 1060 al 70 si compì San Martino di Lucca, e Anselmo
da Bagio vescovo vi collocava il voltosanto, coperto
poi dal vago tempietto di Matteo Cividale: dal
1043 al 78 San Zeno di Verona, ove la torre di piazza
è del 1172. Sulla facciata del duomo d’Empoli si legge
il 1093<a class="tag" id="tag111" href="#note111">[111]</a>. Anteriore certo al 1118 è la magnifica
chiesa di Sant’Antimo in val d’Orcia, a tre navi arcuate
a tutto sesto sopra colonne. Nel 1099 Modena da un
Lanfranco facea rinnovare la sua cattedrale, ove dopo
sette anni trasferivansi le reliquie di san Geminiano;
ancora di stile longobardo a tre navate a pieno centro,
col santuario elevato sopra la confessione, e con molte
sculture d’un Wiligelmo, che argomenterebbesi germanico
dall’avervi raffigurato i fiordalisi e la storia di re
Arturo. Il duomo di Borgo San Donnino fu consacrato
nel 1106, coperto poi di ricche sculture, e l’anno 1190
i collegati lombardi vi si adunavano a giurare i patti
<span class="pagenum" id="Page_165">[165]</span>
della pace di Costanza. Nel 1107 Adamo Ognibene e
Ossolaro Tiberio disegnavano il duomo di Cremona;
e Teodosio Orlandino il battistero nel 1167. Nel 1166
Gruamonte e Adeodato fratelli faceano la facciata del
duomo di Pistoja, scolpendovi l’adorazione de’ Magi.
Del battistero di Parma, disegno di Benedetto Antelami
ricchissimo di sculture, fu messa la prima pietra nel
1196, l’ultima nel 1270. Seguono il Piscopio di Napoli,
San Pietro e San Petronio di Bologna, Santa Maria di
Sarzana, con colonne di marmo portanti arcate arditissime
e non legate di ferro. Altre chiese del Valdarno
superiore a questo modo, che ora denominano lombardo,
meritano attenzione, e singolarmente quella di
San Pietro a Grossina.
</p>

<p>
Le repubbliche marittime si proposero d’emulare i
monumenti antichi che vedeano in Levante. San Marco
di Venezia, cominciato nel 977, dicono nel 1071 fosse
terminato, press’a poco quale oggi si vede, disposto a
croce greca col centro coronato da gran cupola, e ciascun
braccio da una minore, non emisferiche, ma oblunghe,
e con forami arcuati. Le colonne con capitelli
quadrati sono congiunte per archetti tondi, che attorno
alla nave e ai bracci sorreggono gallerie; sopra un’altra
serie di archi piantasi il tetto; e un velo copre il santuario,
alla orientale. La facciata, larga quanto l’edifizio,
ha cinque porte in sghembo: finissimi i marmi, e gli
archivolti di curva variata. La Signoria stanziò che
nessuna nave tornasse di Levante senza prendere fra ’l
suo carico statue, colonne, bassorilievi, marmi, bronzi,
altri materiali di prezzo, che uniti ai musaici, formarono
il più bel tipo d’architettura bisantina in Italia,
regolare nel piano quanto capriccioso ne’ particolari.
Avanti al 1008 da Orso Orseolo vescovo era edificata
Santa Maria di Torcello, non alla orientale, ma sulle
basiliche romane, col coro elevato, e sovra alla cripta
<span class="pagenum" id="Page_166">[166]</span>
l’altare; e più lungi l’abside semicircolare, con magnifico
presbiterio. Contemporanea ma di modo bisantino
è Santa Fosca nell’isola stessa.
</p>

<p>
Di questo tempo pure la regina del mar ligure fabbricava
San Lorenzo, della cui facciata la parte migliore
si terminò nel 1100. Già vi esistea la chiesa dei Santi
Vittore e Sabina: Santo Stefano si cominciò nel 960,
le Vigne nel 991. Nel 994 sorse la nuova cattedrale di
Savona, dove un dipinto serba la data del 1101.
</p>

<p>
I Pisani già possedeano San Pietro in Grado con
colonne e capitelli greci e romani, dov’erano dipinti i
papi fin a Giovanni XIII del 965: ora colle spoglie dei
Saracini vollero fabbricare la primaziale, maestosamente
elevata sopra un terrazzo. Il Buschetto, che l’architettò,
avea combinato una macchina, per cui dieci
fanciulle sollevavano un peso, cui sarieno appena bastati
mille bovi od una nave<a class="tag" id="tag112" href="#note112">[112]</a>. Ch’egli avesse studiato
sulle opere de’ primi tempi cristiani lo palesa la disposizione
di quattrocencinquanta colonne, recate da Levante
e tolte da anteriori monumenti o tagliate allora,
forse nell’isola d’Elba, e perciò di proporzione e merito
diverso. Nel 1100 l’opera era compita, e diciott’anni
appresso papa Gelasio II la dedicava a Maria. Capi
d’arte raccattati di lontano l’arricchirono, e cimase ed
epigrafi antiche e spezzate e capovolte, e tritamente
collocate alla rinfusa con altre nuove ricordanti i fasti
pisani, confondendo statue grandi e piccole, lavori squisiti
con goffi.
</p>

<p>
<span class="pagenum" id="Page_167">[167]</span>
</p>

<p>
Servì d’esempio ad altri edifizj fra lo stile greco e il
romano, de’ quali un de’ migliori fu il battistero, che
porta la data del 1153 ed il nome di Diotisalvi. Rotondeggia
sovra tre gradini, ornato da tre schiere
di colonne corintie affisse al muro, e da infiniti fregi
di maniera gotica; per tre gradini si scende nell’interno,
dove sta il vaso ottagono pel battesimo: otto colonne
e quattro pilastri sopportano le arcate, sopra cui corre
un secondo ordine, che regge la cupola allungata a
pera. Qui pure l’architetto si dovette adattare ai materiali
che aveva alla mano, e supplire come seppe alla
variante misura delle colonne e de’ capitelli, alcuni dei
quali furono ben imitati sopra gli antichi.
</p>

<p>
Terza meraviglia di quell’incantevole piazza, nel 1174
vi si alzava il campanile; gran cilindro, rivestito a profusione
di bassorilievi e statue, con ducentosette colonnine,
varie di forma e di materia, e con capitelli, alcuni
di greca eleganza, altri a fogliami grossieri e teste
d’uomini e d’animali. È opera di Buonanno da Pisa, cui
si aggiunsero Guglielmo e Giovanni d’Innspruk: e sembra
che, già sorto a certa altezza, il terreno cedesse
da una parte, e l’architetto s’accorgesse di poter proseguire
senza pericolo l’innalzamento; talchè ora strapiomba
di tre metri sopra quarantacinque d’altezza:
bizzarria derivata dall’accidente, e altrove imitata di
proposito.
</p>

<p>
Perchè potessero entro terra santa riposare quelli
cui non era dato passare in Soria, cinquanta galee pisane,
ite alla crociata con Federico Barbarossa, riportarono
terra di colà, e se ne formò il Camposanto, finito
il 1283. Giovanni da Pisa lo foggiò a chiostro, con
portico ad archi tondi, ma a frastagli e archetti gotici,
tutto marmo bianco; e dentro si adunarono sarcofagi,
iscrizioni, anticaglie, quasi in un museo; abbellito poi
dai pennelli migliori delle età successive, tanto che vi si
<span class="pagenum" id="Page_168">[168]</span>
può seguitare la serie degli artisti italiani. Il campanile
di San Nicola è opera alquanto più tarda di Nicola pisano;
e fors’anche quello della badia di Settimo, rotondo
al piede, ottagona la canna, piramidale la cuspide.
</p>

<p>
Procedeano dunque contemporanei due sistemi d’architettura:
l’uno conforme alla basilica romana con linee
rette e coperture angolari; l’altro alla bisantina con
curve e con cupole, le quali, da emisferiche sopra un
cilindro come le facea Roma, sorsero a più vaste proporzioni,
e svilupparono i pennacchi, per appoggiarsi
su quadrato o ottagono. La cupola di San Vitale a Ravenna
è formata con doppio ordine di vasi a spira:
quella di San Michele a Pavia posa su piano ottagono
che s’innesta al quadrato mediante pennacchi, prima
idea dei timpani: al domo di Pisa e di Corneto sono
ellittiche; oblunghe quelle di San Marco, senza intermezzo
fra la calotta e i pennacchi.
</p>

<p>
Gli edifizj che su mentovammo, e i duomi di Piacenza,
di Verona, di Terracina, di San Leo di Ancona,
passavano dal romano bisantino allo stile lombardo o
romano: in alcuni appare l’arco acuto, se non altro
nell’incrociarsi dei costoloni della volta. La nazionale
vanità sarebbe blandita dal credere che da questa derivasse
l’architettura gotica; ma non ce n’ajuta la storia.
</p>

<p>
L’arco acuto, suggerito naturalmente dalle grotte, fu
imitato in sostruzioni e acquedotti; e senza uscire d’Italia,
l’abbiamo nella porta Sanguinaria ad Alatri nel
Lazio, città fondata da Saturno forse duemila anni
avanti Cristo, e nella porta Acuminata pur nel Lazio,
di costruzione ciclopica<a class="tag" id="tag113" href="#note113">[113]</a>, e in alcune fogne di Roma.
Quelli delle cento canterelle di Nerone a Miseno, e di
<span class="pagenum" id="Page_169">[169]</span>
qualche forno di Pompei, sono piuttosto capriccio e accidente
che sistema.
</p>

<p>
Da noi l’arco acuto dapprima apparve unito col
tondo. A Subiaco, deliziosa solitudine a cinquanta miglia
da Roma presso le fonti dell’Anio, attorno alla grotta
di San Benedetto si fabbricarono chiesuole e celle, dinotate
col nome di Sacro Speco: distrutte o guaste da Longobardi
e Saracini, vennero riedificate nell’847 dall’abate
Pietro, che particolarmente restaurò la cappella
da Leone IV consacrata a San Silvestro, scarpellata nella
roccia, a volta acuta, come altre escavazioni di colà.
Sopra le quali nel 1053 l’abate Umberto cominciò una
chiesa, e dopo tredici anni l’abate Giovanni la fece servire
di confessione al tempio che vi eresse: e fosse per
rispetto ai venti ed alle nevi, o per imitazione d’essi
sotterranei, fu disposto a volte acute, come anche il
monastero di Santa Scolastica che ne dipende.
</p>

<p>
È arcacuta la chiesa di Chiaravalle tra Ancona e Sinigaglia
del 1172: nel qual modo l’anno seguente fu
restaurata parte della cattedrale di San Leo nell’Urbinate.
Tali appajono alcuni portici di Rimini nel 1204,
e si mescolano agli emisferici nel San Flaviano presso
Montefiascone, rifabbricata da Urbano IV. Così timidamente
s’insinuava quella novità, spesso non occupando
che gli spazj ove non poteva tondeggiarsi la volta. Nella
Porziuncola, cameretta di san Francesco or rinchiusa
in Santa Maria degli Angeli d’Assisi, l’arco acuto della
porticina è inserito in uno a pieno centro.
</p>

<p>
Buon pezzo prima che l’arco acuto divenisse comune,
l’ampiezza delle cattedrali, l’elevazione delle guglie, il
girar delle navi attorno al coro, ed altri caratteri del
gotico si trovano nelle tante chiese erette verso il Mille,
avanti che si vedessero nelle crociate le asiatiche, da
cui alcuno vorrebbe l’imparassimo.
</p>

<p>
Non escludiamo però l’influenza orientale; e dagli
<span class="pagenum" id="Page_170">[170]</span>
Arabi furono probabilmente erette la Zisa e la Cuba a
Palermo, e certo la fortezza e i bagni d’Àlcamo sul
monte Bonifato, le une e gli altri aventi l’arco retto.
Altre fabbriche mostra il Mongibello presso Siracusa,
le città di Polemi e Lonama due secoli fa serbavano
ancora pregevolissimi avanzi; e così il porto di Marsala.
Prima del 1132 Ruggero normanno faceva nel suo
palazzo di Palermo la cappella di San Pietro, dove,
sopra colonne corintie di preziosi marmi orientali, voltano
in punta tutti gli archi e il trionfale; ed ergeva
l’ampia cattedrale di Cefalù, con capricciosi intrecci
d’archi acuminati d’ogni grandezza o sfogo: dorature,
musaici, iscrizioni servono d’ornamento. Al 1174 rapidissimamente
si finiva il più splendido monumento
d’arte siculo-normanna, il duomo di Monreale, ad archi
acuti, con profusione di musaici e con un mirabile
chiostro, tutto, fin le colonne, a scolture e musaici.
Contemporaneamente s’innalzavano la Martorana, Santa
Maria dell’Ammiraglio, San Cataldo, la Matrice e Santo
Spirito a Palermo, la cattedrale a Messina, di cui il tremuoto
non risparmiò che una porta, Santa Maria di
Randazzo; e sempre col sesto acuto, quale pure nella
cappella di San Cataldo a Palermo, anteriore al 1160<a class="tag" id="tag114" href="#note114">[114]</a>.
Colà dominavano e Arabi e Normanni, sicchè ne traggono
prove e quei che derivano il gotico dall’Oriente
e quei che dal Settentrione. Però la pianta ritrae ordinariamente
dalla romana-cristiana, la cupola ha del bisantino,
mentre l’arco si allunga alla musulmana, e i
fregi e ghirigori arabeschi s’alternano con pezzi tolti da
edifizj classici.
</p>

<p>
Le fabbriche normanne e sveve dell’Italia meridionale
<span class="pagenum" id="Page_171">[171]</span>
sono simili, pur non eguali a quelle di Sicilia; e
primeggia il duomo di Salerno, eretto il 1080 da Roberto
Guiscardo. Il portico quadrilatero che precede,
ha colonne corintie, levate dalle ruine di Pesto, sormontate
da archi tondi: la porta maggiore è fregiata
con gusto classico: bisantini sono il coro e le tre tribune:
squisito il musaico al coro, all’ambone e alla
cantoria. Archi acuti sopra colonne antiche sono nel
duomo di Amalfi, e archi moreschi nell’attiguo chiostro;
siccome pure in quel di Ravello, legantisi con
fantastica varietà. I duomi di Troja, di Trani, di Bitonto,
San Nicolò di Bari, hanno parti che si rivelano di quell’età;
e il Castel del Monte, palazzo di Federico II, quadrangolare
con torre simile, abbellisce le forme germaniche
con cornici e frontoni antichi.
</p>

<p>
Destatasi poi in quel tempo portentosa attività di fabbricare
e restaurare, si moltiplicarono le opere arcacute.
Nel sacro convento d’Assisi poco dopo il 1226
frate Elia eresse a san Francesco il famoso tempio, o
piuttosto tre tempj un sovrapposto all’altro. Nell’inferiore
prevale ancora l’arco tondo; ma nel superiore
appajono regolarmente gli archi in punta, impostati
sovra piloni, da cui sorgono le colonne del corpo superiore
a fasci, e il cui costolone principale s’incrocia con
quello del pilastro vicino per formare il colmo. Divenuta
modello delle altre chiese innalzatesi al nuovo santo,
questa contribuì non poco a diffondere il gotico. Sull’architetto
non s’accordano, ed il Vasari nomina a
sproposito un tedesco, padre di Arnolfo di Lapo: altri
opina che e Lapo ed Arnolfo imparassero da Nicola
pisano, al quale darebbero lode di quel disegno<a class="tag" id="tag115" href="#note115">[115]</a>,
del resto troppo somigliante ai tedeschi.
</p>

<p>
Del vedere a un tratto gli edifizj assumere il sistema
gotico, non si può per avventura dare più conveniente
<span class="pagenum" id="Page_172">[172]</span>
spiegazione che l’influenza delle loggie massoniche.
Come le altre arti, così i maestri di fabbrica erano
stretti in corporazioni, e fin le leggi longobarde ripetutamente
parlano de’ <i>magistri comacini</i> (t. <span class="smcap lowercase">V</span>, p. 144).
Intende de’ capomastri, i quali dai laghi di Como e di
Lugano andavano già, come vanno ancora, per tutto il
mondo in uffizio di fabbricare: e forse per opera loro
le corporazioni muratorie furono connesse ne’ varj
paesi con riti solenni d’ammissione, e riconosciuta giurisdizione
particolare, cioè franca; onde il loro nome
di Franchi muratori o Franchimassoni. Essi trasmettevansi
tradizioni arcane intorno ai metodi del costruire;
il che fece progredire la meccanica, conoscere a punto
la spinta delle volte, la forza degli archi, la forma meglio
conveniente, ed altre norme che dipoi andarono
perdute in grazia del segreto con cui erano custodite.
</p>

<p>
Ma per quel misto di regola e d’indipendenza che
riscontrammo sì spesso negli istituti del medioevo, gli
accessorj abbandonavansi al genio inventivo di ciascuno,
poichè i Franchi muratori erano fratelli, non manovali;
donde una varietà inesauribile, fino a nuocere
all’armonia del tutto, e non congiungere alla grandezza
di concetto e all’ardimento meditato la ragionevolezza
de’ particolari.
</p>

<p>
Non v’è bello fuor del classico, diceano fin a jeri
gl’idolatri dell’antichità, e perciò consideravano il gotico
un erramento d’ignoranti, tutto insania e capricci; alla
bella quantunque uniforme colonna ne surroga di isolate,
or tozze, or gracilissime, or a fasci, ora attortigliate,
spirali, poligone, striate; ad alcune s’avviticchiano
pampini, su altre arrampicano animali; spesso portano
iscrizioni; sovrappongonsi fila a fila senza interposto
cornicione; alla voluta e al grazioso acanto succedono
ne’ capitelli le grasse foglie del cavolo e del fico; spesso
costoloni sgarbati, membri incoerenti senza riposo nè
<span class="pagenum" id="Page_173">[173]</span>
armonia, sicchè il debole sostiene il robusto; piloni di
rinforzo ingombrano l’arco; facciate fuor di proporzione,
con gugliette e tabernacolini e frastagli e sporti
d’enormi acquarj; finestre altissime finite a lancetta, o
divise da colonnine, e spesso sormontate da un altro
foro a trifoglio o a rosa; boni che portano colonne o
pile dell’acqua benedetta, nanerottoli e mostri, ed altri
delirj di fantasie ineducate.
</p>

<p>
Eppure chi guarda senza prevenzioni di scuola, s’accorge
che un pensiero armonico coordina le parti a un
concetto comune e vivo, sicchè, vedendo un edifizio, si
dice <i>È gotico</i>. A differenza delle regole odierne prestabilite,
tutto era libero, tutto si sperimentava, nè un
genere escludeva l’altro; e come nella letteratura era
un misto delle tradizioni antiche colle ispirazioni nuove,
così nell’architettura si accordarono concezioni indigene,
ricordanze greche e romane, gusto orientale. Era
un grande progresso l’ottenere con minori mezzi eguale
effetto, un dato spazio coprendo con numero e volume
minore di sostegni e con più facili materiali. Se poi i
monumenti sono la scrittura de’ popoli, talchè il cambiare
d’architettura esprime cambiamento di civiltà, e
non avrà originalità in essa chi non l’abbia nelle idee;
confessiamo che quei così detti rozzi ottennero ciò che
fu impossibile ai secoli di Leon X, di Luigi XIV e di
Napoleone, creare una novità, ergersi ad un bello più
elevato e spirituale.
</p>

<p>
In questa nuova sua fasi come nella primitiva, l’architettura
era sacra, ed esercitavasi specialmente nelle
case di Dio, immagini imperfette e finite del modello
infinito della creazione progressiva<a class="tag" id="tag116" href="#note116">[116]</a>. Pertanto la
<span class="pagenum" id="Page_174">[174]</span>
gotica adottò quanto avea di forme simboliche e di mistiche
proporzioni la basilica de’ primi Cristiani; arcano
massonico. Tutto era allegorico, tutto traeva i fedeli
verso l’origine del vero culto e la superna destinazione
del tempio, tutto dovea rammentare che la Chiesa non
è compagine di sassi, ma edifizio vivente, di cui Gesù
Cristo è pietra angolare, e membri i fedeli. Il numero
tre e la figura triangolare dirige l’elevazione, non meno
che le costruzioni secondarie; a croce la pianta, a croce
le areste sovra il capo del pregante, e lo stromento
della redenzione messo in ogni dove, ricorda la rigenerazione
per via del patimento; sgomento e fiducia,
vita e morte ne spirano d’ogni dove con un misto indefinibile;
e Dio lo riempie tutto, come l’universo di
cui è immagine. L’arco in punta, le smerlature, le piramidette,
le guglie elevate al cielo, pare invitino il
pensiero a staccarsi dalle basse cose, o rappresentino i
voti dei mille credenti che s’elevano concordi a Dio.
Il bujo delle navate, la nudità delle pareti, le sfogate
volte echeggianti, gli enormi pilastri dietro a cui nascondersi
a piangere l’uom penitente, le tombe di persone
addormentate nella speranza della risurrezione,
tutto infonde una pietà austera insieme e consolante.
Poi il suono degli organi (istrumento per eccellenza,
che le mille voci accorda in una sola sublime), e i
moti e le pose de’ cherici, e la piena de’ cori popolari,
rappresentano la vita, che riceve spiegazione dalla
morte.
</p>

<p>
<span class="pagenum" id="Page_175">[175]</span>
</p>

<p>
Solito abbellimento n’erano le vetriate a colori. Già
trovatisi in chiese greche e latine, come in Santa Maria
Maggiore di Roma; nel <span class="smcap lowercase">XII</span> secolo poi si cominciò a
divisarvi storie sacre, ripetendo all’occhio ciò che all’orecchio
avevano detto i sacerdoti, e così pei sensi e per
l’immaginazione giungendo al cuore e all’intelletto. Vi
ebbero lode molti Gesuati, ed anche varj Domenicani.
</p>

<p>
Le cattedrali ornavansi pure col culto de’ sepolcri,
seconda religione dei popoli e delle famiglie; e stesi
sovra la propria tomba si figuravano cavalieri, dame,
prelati, anch’essi con un’espressione determinata, sicchè
poteasi leggere in quella generazione di statue la storia
de’ tempi. Qui il re in trono con diadema e scettro, o
il doge col suo corno; colà la sposa di Cristo, con allacciati
alla cintura i capelli che recise il giorno che si
consacrò a Dio; l’amor conjugale era indicato dal riposare
costa a costa i due sposi colle mani intrecciate;
l’angelo della morte sospendeva le corone sopra il bambolo
che portò seco tutte le speranze de’ genitori; una
nuda pietra col nome, e colla parola <i>De profundis</i> o
<i>Miserere mei</i> indicava il requietorio d’un frate, che
forse aveva regolato i consigli dei principi e le sorti
d’un regno. Le basiliche dei Frari e di San Giovanni e
Paolo a Venezia danno nei sepolcri la storia delle arti
dal 1300 in poi: di più antichi se ne riscontrano in
tutte le nostre cattedrali e chiese, che sfuggirono alle
vandaliche restaurazioni.
</p>

<p>
Ben è scarso di sentimento chi non ammira la fratellanza
di popoli che potevano sollevare opere tali
senz’altri sussidj che della spontanea carità; la fede che
gittava le fondamenta d’edifizj, a cui solo i più tardi
nepoti porrebbero il fastigio; la religione d’uomini che
empivano quelle vaste navate per ringraziare il Signore
d’aver loro dato una patria!
</p>

<p>
Perocchè, un altro dei caratteri per cui piaciono le
<span class="pagenum" id="Page_176">[176]</span>
cattedrali gotiche, si è l’essere alzate per concorso di
tutto il popolo, per limosine e spontanei servigi di
corpo. I Crociati al ritorno fondavano un monastero
od una chiesa per voto o per memoria o colle spoglie
degl’infedeli; la predicazione di un frate animava a farvi
ciascuno oblazioni secondo sua possa; talvolta la tassa
per la dispensa dalle astinenze quaresimali volgevasi
a quest’uso, o il ricavo d’alcune indulgenze; a chiunque
testava, ricordavasi la fabbrica del duomo; i Comuni
contribuivano a questi edifizj le somme che poi furono
obbligati tributare al fasto di principi; il San Lorenzo
di Genova percepiva il decimo di tutte le eredità e un
tanto per cento sulle gabelle, ebbe donazioni molte in
Terrasanta, e a vantaggio suo si stipulavano tributi e
omaggi cogl’imperatori.
</p>

<p>
L’essere le costruzioni dirette per pubblico consiglio,
anzichè impacciare il genio degli artisti, faceva che il
gusto si estendesse. Ma, come accade, l’impeto veniva
meno, laonde rimasero incompiute la più parte delle
opere gotiche<a class="tag" id="tag117" href="#note117">[117]</a>. Fosse poi in essi sentimento di
<span class="pagenum" id="Page_177">[177]</span>
devota abnegazione, o ignorante incuria ne lasciasse
perir la memoria, ben pochi conosciamo degli architetti;
neppur si trovano i primi disegni o piani, o si volessero
ravvolgere nel mistero, o si mandassero alle loggie
massoniche di Germania, da’ cui archivj di fatto ne uscì
alcuno recentemente. A Bono lombardo sono attribuiti
diversi lavori in Napoli, Ravenna e altrove, e specialmente
il campanile di San Marco in Venezia, costruzione
inconcussa benchè appoggiata sopra palafitte. Al
San Martino e al San Michele di Lucca pose la facciata
un Guidetto nel 1200, a più ordini di colonnette e che
man mano si restringe, come in altre fra le poche
chiese dì Toscana finite. A mezzo quel secolo contava
Siena sessantun maestri di pietra, e probabilmente siffatte
compagnie costituivansi dovunque si fabbricasse.
Il suo duomo, cominciato forse nel 1089, coperto e
consacrato nel 1180, non s’ammira tanto per grandiosità
quanto per la bellezza e la profusione di marmi e bronzi.
</p>

<p>
<span class="pagenum" id="Page_178">[178]</span>
</p>

<p>
La cattedrale di Ferrara è del 1135, opera d’un Guglielmo,
e colle sculture d’un Nicolao, che lavorò pure la
facciata di San Zeno a Verona nel 1138, ov’è scolpito,
come su quella di Ferrara, <i>artificem gnarum qui sculpserit
hæc Nicolaum</i> ecc. Su entrambi v’erano ghirigori,
animali simbolici, porta coll’arco sporgente, sostenuto
da colonne intrecciate, e queste da leoni; e sulle
porte laterali erano rappresentati i dodici mesi. Ma il
duomo ferrarese è d’arte più avanzata, con più grandiosi
concetti, più ricco ornamento, potendo la facciata
di questo considerarsi come il punto più elevato dell’arte
lombarda, e forse il primo in Italia dove l’arco
acuto si mescolasse al tondo. Sciaguratamente l’interno
fu tutto rinnovato, parte nel 1498, parte nel 1637 e
finalmente nel 1711<a class="tag" id="tag118" href="#note118">[118]</a>.
</p>

<p>
Duccio di Buoninsegna senese inventò i pavimenti
di marmo bianco, con incavi riempiti di pece, a modo
di giganteschi nielli: e n’è l’esempio più insigne nel
duomo della sua patria, colla sacristia ricca di preziosi
codici miniati, e abbellita poi dagli affreschi del Pinturicchio
sopra disegni di Raffaello. Macchione d’Arezzo
servì di molte fabbriche Innocenzo III, e nel 1216 alzò
la pieve della sua patria ed il campanile con tre ordini
sovrapposti di colonne variatissime ne’ fusti, ne’ capitelli,
nelle combinazioni, e con istrane fantasie d’uomini
e belve che sopportano le moli. Arnolfo di Cambio di
Colle, che falsamente chiamano di Lapo, diresse in Firenze
la loggia in piazza de’ Priori, l’ultima mura, Santa
Croce, e il palazzo vecchio della Signoria, di vigorosa
semplicità e grandezza.
</p>

<p>
L’impeto medesimo che portava sì innanzi gl’Italiani
sulle vie della civiltà, li traeva pure ad ornarsi colle
arti belle; nè fu favore di principe che queste allattasse,
<span class="pagenum" id="Page_179">[179]</span>
ma l’entusiasmo popolare. Margaritone non credea compensar
meglio il magnanimo Farinata, che col regalargli
un suo crocifisso; i Veneziani a Gentile da Fabriano
assegnano un ducato al giorno e il privilegio di portar
toga da senatore; i Pisani aveano ceduto qualche città
dell’Asia all’imperatore Calojanni perchè sovvenisse a
fabbricare il loro arcivescovado e la cattedrale di Palermo.
I Perugini mandarono a supplicare Carlo d’Angiò
di conceder loro Giovanni da Pisa onde ornare di sculture
la loro città: quando poi esso Carlo giunse a Firenze,
il Comune l’invitò a vedere il quadro che allora
Cimabue stava terminando; ed egli vi andò col suo corteggio,
e dietrogli i magistrati e tutto il popolo; e tanta
fu la contentezza, tanto l’applauso, che quella strada ne
conserva ancora il nome di Borgo Allegri: e poichè il
quadro fu compito, venne recato alla chiesa con solennissima
processione, e all’autore lauti premj ed onori.
</p>

<p>
Quando Andrea pisano ebbe fuso le porte di San
Giovanni a Firenze, alla Signoria fu concesso uscire dal
palazzo ove dovea stare rinchiusa, per venire a vederle
cogli ambasciadori di Napoli e Sicilia. Poi esso Comune
emanava questo memorabile decreto: — Atteso che
la somma prudenza d’un popolo di origine grande sia
di procedere negli affari suoi di modo, che dalle operazioni
esteriori si riconosca non meno il savio che magnanimo
suo operare, si ordina ad Arnolfo, capomastro
del nostro Comune, che faccia il modello o disegno
della rinnovazione di Santa Reparata, con quella più
alta e suntuosa magnificenza che inventar non si possa
nè maggiore nè più bella dall’industria e poter degli
uomini; secondo che da’ più savj di questa città è stato
detto e consigliato in pubblica e privata adunanza, non
potersi intraprendere le cose del Comune se il concetto
non è di farle corrispondenti ad un cuore, che vien
fatto grandissimo perchè composto dell’animo di più
<span class="pagenum" id="Page_180">[180]</span>
cittadini uniti insieme in un sol volere»<a class="tag" id="tag119" href="#note119">[119]</a>. Conforme
a tale decreto, Arnolfo di Cambio architettò
Santa Maria del Fiore a croce latina ed archi ottusi,
sostenuti da piloni formati di quattro pilastri, con capitelli
a fogliame; e l’ampiezza degli archi dà idea di
grandissima estensione, mentre la semplicità, da altri
disapprovata, tempera l’aspettativa, talchè il riflettervi
non diminuisce la prima impressione. Quattro denari
per lira, esatti sulle merci che uscissero di città, e due
soldi per testa ogn’anno, fu l’ajuto che Firenze diede
alla devozione per esigere quell’insigne monumento
religioso e nazionale.
</p>

<p>
Il vicino battistero, fabbricato forse nel <span class="smcap lowercase">VI</span> secolo con
materiali antichi, fu da Arnolfo disposto e ornato, levando
<span class="pagenum" id="Page_181">[181]</span>
ciò che discordava dalla sua destinazione, e rivestendolo
del marmo nero di Prato. Di bella e maestosa
semplicità fece egli prova anche in Santa Croce, ove
allo scolo dell’acque provvide con tetti a frontispizio e
doccie di pietra immurate.
</p>

<p>
Di Santa Maria Novella (di cui si poser le fondamenta
il 7 ottobre 1279) fanno architetti frà Jacopo Talenti
da Nipozzano e due Domenicani frà Sisto e frà Ristoro,
i quali dentro, dicono per ottico accorgimento, diminuirono
a gradi lo sfogo degli archi, come si userebbe
in prospettiva. Lorenzo Maitani senese ergeva allora il
duomo d’Orvieto, che in quell’altura dovette costare
ingente prezzo; e riuscì finitissimo nelle particolarità,
massime nella facciata, d’eleganti proporzioni, e tutta
a rilievi e musaici che sono una bellezza a vedere: la
varietà delle pietre che li divide a fasce, è spesso riprodotta
negli edifizj toscani. E se si pensi come piccola
città sia quella, più fa meraviglia che abbia voluto
emulare le maggiori con iscolture di Arnolfo, di frà
Guglielmo, di Agostino ed Angelo da Siena, di Mosca,
e pitture di Gentile da Fabriano, del beato Angelico,
di Benozzo Gózzoli, del Signorelli e d’altri eccellenti.
</p>

<p>
Di gran sapere architettonico diede segno Nicola
pisano ne’ Frati Minori di Firenze, poi nel Santo di Padova,
alla cui costruzione papa Alessandro IV invitava
tutta cristianità(1231). Suo figlio Giovanni si sperimentò
in molti luoghi, e singolarmente a Perugia nel
mausoleo di Benedetto XI, e nella ricca fontana storiata,
di tre bacini sovrapposti, elevata su dodici gradini, e
tutta a ninfe e grifoni di bronzo, costata censessantamila
ducati. In patria lavorò Santa Maria della Spina,
giojello di minuto artifizio, e il famoso camposanto.
Da Carlo d’Angiò fu chiamato a fabbricare il Castelnuovo
a Napoli, disegnò le facciate del Duomo d’Orvieto,
condusse un bellissimo musaico per l’altar maggiore
<span class="pagenum" id="Page_182">[182]</span>
di Arezzo. Andrea pisano nel 1304 cominciò
l’arsenale di Venezia, il più glorioso monumento di
quella città, come ora il più compassionevole. Gattapane
o Catapane fece il palazzo di Gubbio, ove si conservano
le tavole eugubine.
</p>

<p>
Da noi nel gotico prevaleva il massiccio al finestrato,
non si poneano i contrafforti, consueti in Germania, ma
piuttosto molte decorazioni di frontoni, di gugliette, di
tabernacoli; e di rado si seppe innestare i campanili
al tutt’insieme. Poi non fu mai esclusivo, e v’avea contraddizioni
di stile fra le parti inferiori e le superiori,
le quadre e le puntute; la linea perpendicolare e piramidale
non lanciavasi coll’ardimento de’ nordici, e
cedea spesso alla classica orizzontale; nè l’arco acuto
escludeva l’emiciclico, che troviamo unito a quello in
insigni edifizj, quali il camposanto di Pisa, Or San Michele
di Firenze, le cattedrali di Siena, di Orvieto, di
Padova, la cappella sotterranea di Montefiascone. Il
Palazzaccio dei Soderini a Corneto internamente è di
marmo bianco a tre ordini di loggie, di cui i due primi
arcoacuti, l’altro di colonnette corintie sostenenti l’architrave
piano. A Roma, se ne togli Aracœli e Santa
Maria presso Minerva, ai restauri non sopravive quasi
di gotico che qualche decorazione. Tutto insomma indica
che il gotico qui fu imitato, non indigeno, e venne
sovraposto all’antica forma bisantina ed alla romano-cristiana.
</p>

<p>
Misti sono gli ordini anche nel broletto di Milano e
in quello di Como a marmi tricolori: nella qual città
fu il 1396 tolta a rifabbricare la cattedrale, ch’è tra le
migliori di gusto lombardo, tutta marmi del paese,
arricchita poi con ornati d’ottimo sentimento. Pel San
Petronio di Bologna, architettato nel 1388 da Antonio
di Vincenzo, uno dei sedici riformatori e ambasciatore
a Venezia, si fece un modello di legno e carta a un dodicesimo
<span class="pagenum" id="Page_183">[183]</span>
del vero, e doveansi demolire otto chiese
circostanti; e sebbene non compiuto nella grandezza
designata<a class="tag" id="tag120" href="#note120">[120]</a>, mirabili ne sono gli ornamenti, e maestosa
l’interna disposizione. Il Piemonte, oltre Sant’Andrea
di Vercelli, fondato dal cardinale Guala de’ Bicchieri
nel 1219 quando tornava dalla nunziatura di
Inghilterra, ad archi acuti, torre a cupola, finestre rotonde,
mostra un bel gotico nella badia di Vezzolano,
inosservata fra le colline del Monferrato. La cattedrale
di Asti e San Secondo hanno maniera lombarda.
</p>

<p>
Appartengono a men severi e più splendidi tempi il
duomo di Milano e la Certosa di Pavia. Il primo si cominciò,
o piuttosto si ripigliò con fervore nel 1386<a class="tag" id="tag121" href="#note121">[121]</a>;
<span class="pagenum" id="Page_184">[184]</span>
e l’architetto ignoto, tenendosi nella pianta alla regolarità
delle basiliche, nell’elevazione s’avvicinò alle cattedrali
nordiche, e specialmente a quelle di Strasburgo
e di Spira, che sono i più bei monumenti di Germania.
Gli acutissimi archi delle cinque navate a croce latina
impiantano su cinquantadue piloni poligoni, con capitelli
adorni di ricchissima varietà; centodue guglie,
quante nessun’altra fabbrica italiana, ornate esse e tutto
l’edifizio di tremilatrecento statue di marmo. Fino a
quest’oggi fu palestra agli artisti; e nel cinquecento il
<span class="pagenum" id="Page_185">[185]</span>
Gobbo Solaro, il Vairone, il Bambaja, il Brambilla, il
Fusina ed altri lo fregiavano di sculture, gran pezza
superiori al San Bartolomeo scorticato di Marco Agrati,
che gode una fama popolare non meritata dall’esecuzione,
e meno dal pensiero.
</p>

<p>
Contemporanea, ma in istile più italiano, cominciavasi
la Certosa presso Pavia. Ignoto l’architetto primitivo;
l’ortografia esteriore è ad elegantissimo disegno
d’Ambrogio da Fossano, pittore detto il Borgognone
nel 1472, e potè dirsi compiuta nel 1542. Non cede
che a San Marco di Venezia in marmi e pietre preziose;
ed è foggiata a croce latina, lunga settantasei, larga
cinquantatre metri, in tre navate ad archi acuti, quattordici
cappelle e due sfondi di croce. All’incrociamento
sorge il pinacolo a loggiati interni ed esterni, più simiglianti
al bisantino che al tedesco, e dove l’effetto è
cresciuto dalla policromatìa, essendovi bellamente uniti
il marmo e la terra cotta. Vi sono fusi varj ordini, e
profusi gli ornati, i trofei, i monumenti, dove singolarmente
notevoli sono la porta maggiore e il mausoleo
di Gian Galeazzo. Capolavoro poi credo il cenobio, con
un cortile di cento metri il lato, a colonnine di marmo,
e tutt’intorno un fregio ornatissimo di terra cotta; e
dà accesso a ventiquattro cellette, ciascuna a due piani
con giardinetto, scompartimento comodo quanto ingegnoso.
</p>

<p>
E speciale bellezza degli edifizj sacri d’allora sono i
chiostri, derivati dal cavedio che gli antichi aprivano
nel mezzo de’ loro palazzi per dar aria e luce ed agevolare
le comunicazioni interne. Stendonsi i più in un
vasto parallelogrammo, circondato da uno stilobate,
sul quale posano colonnine, che sostengono altrettanti
archetti o un continuo architrave: in mezzo sta il giardino
con un pozzo: le pareti offrono le storie dell’Ordine,
o iscrizioni sepolcrali. Il bellissimo di Santa Scolastica
<span class="pagenum" id="Page_186">[186]</span>
a Subiaco<a class="tag" id="tag122" href="#note122">[122]</a> è dovuto ai Cosmati, generazione
d’artisti che spesso ricompare ne’ monumenti romani
di quel tempo. Quello de’ Benedettini a Monreale di Palermo
ha le colonne binate secondo la grossezza dello
stilobate, differenti una dall’altra, rivestite di musaici, e
particolarmente ricche attorno alla fontana, per quanto
risparmiarono le man ladre degli Spagnuoli. Tra i
molti di Roma basti mentovare quel di San Paolo fuor
delle mura, colle arcate divise da grossi pilastri quadrati,
che sostengono le volte della galleria; e sulla
facciata da colonne doppie come a Monreale, e sormontate
da un cornicione: variatissimi i membri, non meno
che i capitelli e la cimasa; e ogni cosa a musaici, fino
il gocciolatojo della cornice. Tali esempj stavano certo
sott’occhio a Michelangelo quando condusse lo stupendo
di Santa Maria degli Angeli, con cento colonne, degno
d’emulare le terme di Diocleziano, sulle cui rovine lo
piantava.
</p>

<p>
Come la Chiesa, così la patria dava lavori e ispirazioni
agli artisti: nessuna città mancò del palazzo comunale,
con sale bastanti al popolo congregato, senza
fasto, e sopra di esso la campana elevava la voce solenne
per congregare tutti a discutere degl’interessi di
tutti. Fra Giovanni eremitano modellò il coperto della
sala della Ragione di Padova, la più vasta d’Italia: frà
Ristoro e frà Sisto fiorentini fecero in patria i ponti
sull’Arno e varie vôlte del palazzo pubblico.
</p>

<p>
I signori poi, costretti a prendere domicilio cittadino,
vi vollero abitazioni solide quanto i castelli che abbandonavano.
E tante erano, che i Ghibellini, presa Firenze
<span class="pagenum" id="Page_187">[187]</span>
nel 1248, demolirono trentasei palazzi con torri,
fra cui quella de’ Tosinghi in Mercato vecchio, ornata
a colonne di marmo, alzavasi centrenta braccia; di
quella di Guardamorto tale era la solidità, che coi picconi
non se ne poteva levar pietra, onde Nicola pisano
suggerì di puntellarla con travi, scalzarla da un dei
lati, poi, bruciando i sostegni, lasciare che diroccasse.
Così a Bologna, a Cremona, a Padova e altrove si obbligarono
i signori a mozzare le torri fin ad una certa
misura, perchè gli uni non soperchiassero gli altri<a class="tag" id="tag123" href="#note123">[123]</a>.
</p>

<p>
Le città, viste da lontano, con tante torri e comignoli
e cupole e campanili, davano un aspetto differente in
tutto dalle antiche: dentro poi modificavasi l’architettura
a norma del terreno o del governo. A Genova,
angusta di spazio, si fanno palazzi elevatissimi, e giardini
pensili a scaglioni: a Venezia occorrendo grandi
sale e magazzini aerati e chiari, si fa correre su tutta
la fronte un finestrato: a Bologna, per fiancheggiare
di portici la strada, se n’aggiunge uno a ciascuna casa:
a Napoli e in Sicilia, non temendosi neve, si surroga ai
tetti il terrazzo ove asolare: a Firenze le diresti fortezze,
con finestre anguste, enormi bugne, porte massicce:
il palazzo dei duchi di Ferrara, cinto di fossa,
palesa un uomo che fa tremare e trema; mentre quello
del doge di Venezia sta in mezzo al popolo da cui trae
il potere. A ogni passo poi si trovano in presenza
chiesa, feudalità, Comune, la cattedrale, il palazzo, le
rocche, la città, i borghi, gli spedali, i conventi; tutti
gli edifizj sono un elemento della storia; e il sentimento
della loro destinazione faceva si cercassero le grandiose
proporzioni, più che l’eleganza, la grazia, la purezza,
che fanno l’eterno vanto dei Greci e Romani.
</p>

<p>
<span class="pagenum" id="Page_188">[188]</span>
</p>

<p>
Roma imperiale avea già preso gusto ai marmi variegati,
cui coloriva anche artifizialmente e dorava, e
disponevali a tarsie o a musaico. L’arte fiorì tra i Bisantini,
ma presto se ne lavorò anche altrove, e massime
fra i monaci in Italia; più che a pavimenti però
adoprandola ad ornare pareti, balaustri, sedie vescovili,
con pietre dure incastrate in marmo riccamente scolpito
e talvolta ricoperto di smalto e d’oro. A Roma v’è
musaici d’ogni epoca, che basterebbero a tessere una
storia dell’arti: il più antico è forse quello di Santa
Sabina, comandato il 424 da papa Celestino<a class="tag" id="tag124" href="#note124">[124]</a>; e il
più notevole quello di Sant’Apollinare dentro a Ravenna,
con figure alte da tre metri, che coprono tutte
le pareti laterali. Non ne mancano nelle città occupate
da’ Longobardi, da essi ebbe nome San Pietro <i>in ciel
d’auro</i> a Pavia, e Liutprando ne ornò la basilica di
Sant’Anastasia a Corteolona presso il Po.
</p>

<p>
Attorno al Mille, Leone Ostiense scrive che Desiderio
abate di Montecassino trasse da Lombardia (col qual
nome intendeva l’Italia meridionale), da Amalfi e sin
da Costantinopoli valenti artefici di musaici, di marmo,
d’oro, argento, ferro, legno, gesso, avorio; e soggiunge
che la maestra latinità, avendo trascurato da cinque
secoli la musivaria e la quadrataria, la ricuperò pei
molti fanciulli addetti a quel convento, che in tal magistero
s’addestrarono, e che forse eseguirono poi i tanti
musaici delle chiese normanne in Sicilia. Le storie del
Testamento fatte in musaico sotto Sisto III nella Liberiana
di Roma, e già citate nel concilio Niceno II del
<span class="pagenum" id="Page_189">[189]</span>
787, ancora vi si vedono. Nell’arcone e nella tribuna
di Santa Prassede n’ha del <span class="smcap lowercase">IX</span> secolo. Sotto al portico
di Santa Maria in Transtevere, ove i capitelli presentano
immagini di Iside, Arpocrate, Serapide, sta un’Annunziata
del secolo <span class="smcap lowercase">XIII</span>, molto notevole, e musaici nella
tribuna del 1143, rozzi di forma, eppur già mossi più
che i bisantini.
</p>

<p>
Erano lavorati da nostrali o da Greci? Risoluzione
difficile ove gli artisti per imitazione modificavano la
maniera, o si tenevano a tipi indeclinabili. Certamente
vi divennero poi abilissimi i nostri, e agli antichi del
Vaticano di nuovi ne aggiunsero Jacopo e Mino da
Torrita senesi; il qual ultimo, ajutato da fra Jacopo da
Camerino, condusse quello nella nave traversa del Laterano,
compiuto poi il 1292 da Gaddo Gaddi, con
ricca simbolica. Sulla facciata del duomo di Spoleto è
un musaico del 1207, coll’iscrizione <i>Doctor Solsernus
hac summus in arte modernus</i>, con vivacità occidentale.
Sei anni dappoi nasceva a Firenze Andrea Tafi,
gran maestro di questo artifizio.
</p>

<p>
Neppur l’arte del fondere metalli erasi perduta. Il
lodato Desiderio abate di Montecassino, viaggiando
il 1062, vide da un Andrea compiuta la porta di bronzo
ad Amalfi; Pantaleone di Viaretta fece fare nel 1087
quella di San Salvadore in Atrani; di dieci anni la precedette
quella che alla cattedrale di Salerno pose Roberto
Guiscardo, rozza per verità e somigliante a quelle
teste consunte a San Paolo di Roma, e lavorate il 1070
da Stauracio a Costantinopoli: un’altra chiude la tomba
di Boemondo d’Antiochia a Canossa; due alla cattedrale
di Troja portano gli anni 1119 e 1127; il 1150 quelle
di San Bartolomeo in Benevento. Oltre quella di Ravello,
è notevole una di quelle di Trani, perchè non
più a niello, ma a figure rilevate, e non di guisa bisantina,
ma barbara, lavorata da Barisano tranese. Quelle
<span class="pagenum" id="Page_190">[190]</span>
che Buonanno da Pisa poneva nel 1180 alla primaziale
della sua patria, guastò l’incendio del 1596<a class="tag" id="tag125" href="#note125">[125]</a>; ma
restano quelle che, sei anni più tardi, fece pel duomo
di Monreale, con molto ragionevole disegno. Nel 1191
l’abate Gioele ne facea porre a San Clemente, dodici
miglia presso Chieti; quattr’anni dipoi, Uberto e Pietro
di Piacenza finivano quelle della cappella orientale di
San Giovanni Laterano; e poco appresso, Marchione
quelle di San Pietro in Bologna, e Nicola pisano nel
1282 quelle di San Pietro Martire a Lucca.
</p>

<p>
Sono di quel torno le porte di bronzo dell’atrio di
San Marco a Venezia; ma anteriore, e forse levata da
Santa Sofia di Costantinopoli, è quella a destra, niellata
e a tarsia di diversi metalli, con figure e santi e caratteri
greci; a cui imitazione Leone da Mojno, che fu
procuratore di San Marco il 1112, fece fondere la
media: le porte di mezzo della facciata appartengono
al 1300 e ad un Bertuccio, di scarsa maestria. Celestino
II regalava un paliotto d’argento cesellato alla
cattedrale di Civita di Castello nell’Umbria; e nel 1166
Gonamene e Adeodato operavano i bassorilievi della
porta principale di Sant’Andrea in Pistoja. Non taceremo
del vescovo Pacifico di Verona, che lavorava
di metalli e di marmi, e che inventò<a class="tag" id="tag126" href="#note126">[126]</a> l’orologio
<span class="pagenum" id="Page_191">[191]</span>
notturno. Tutti superò Andrea pisano facendo nel 1330
la porta meridionale del battistero di Firenze in
alto rilievo, a comparti che formano altrettanti quadri
di meravigliosa bellezza; gittata a fuoco di fornello per
maestri veneziani. Nella pala d’oro di San Marco a Venezia,
venuta da Costantinopoli il secolo <span class="smcap lowercase">XII</span> e ricchissima
di smalti e gemme<a class="tag" id="tag127" href="#note127">[127]</a>, trovi vigore ingenuo e
maestà di pose jeratiche in ciascun pezzo, ma stravagante
la disposizione de’ gruppi, scorrette le particolarità,
secco il disegno, ignorata la prospettiva, sparuto
lo stile.
</p>

<p>
In ogni età si scolpì di bassorilievo, siano arche sepolcrali,
sieno frontoni a porte di chiesa, dove effigiavasi
la divinità con attributi diversi; Cristo in trono,
con veste prolissa e la mano elevata a benedire, e con
attorno angeli e gli animali simbolici; Maria, che sotto
lo spiegato manto raccoglie i devoti: su alcune facciate
correva la serie dei segni dello zodiaco, accompagnati
talora dalle operazioni agresti convenienti al
mese. Notevoli sono le quattro colonne di pietra dell’altar
maggiore in San Marco di Venezia, tutte liberamente
storiate; due lastre di marmo figuranti Cristo
e Sansone, già appartenenti all’ambone di Santa Restituta
di Napoli: ed altre nel duomo di Salerno.
</p>

<p>
Nel secolo <span class="smcap lowercase">XII</span> appajono più diligentemente lavorate
le colonne e i capitelli; arabeschi e frastagli acquistano
finezza; le statue di santi e di persone illustri mancano
ancora di vita e d’individualità, non di ardimento ed
eleganza. Di un Wiligelmo sono i rilievi del duomo di
Modena del 1099, e alcuni della facciata del San Zeno
a Verona, dove le migliori sculture appartengono a
<span class="pagenum" id="Page_192">[192]</span>
Nicola da Ficarolo (almeno a detta del Baruffaldi) che
nel 1135 ne lavorava sulla facciata del duomo di Ferrara.
Roberto, Gruamonte, Biduino scolpirono a Pistoja,
a Lucca, a San Casciano. Di Benedetto Antelmi è una
Deposizione del 1170 nella cattedrale di Parma. Avanzano
a Milano un bassorilievo, che rappresenta la riedificazione
di questa città; ed un monumento a Oldrado
da Tresseno, podestà nel 1233, la prima statua equestre
dopo gli antichi. In piazza di San Domenico a Bologna
è la tomba del giureconsulto Rolandino Passaggeri,
che dettò la risposta a Federico II quando minacciosamente
chiedevagli si restituisse il re Enzo; e
quella dei Foscherari, fatta il 1289, con rozzi bassorilievi:
dentro poi sta la tomba di Taddeo Pepoli, rappresentato
dal veneziano Giacomo Lanfrani in atto di
rendere giustizia al popolo. Nel duomo di Sessa avvi
un pulpito grandioso, retto da sei colonne di granito
con capitelli bellissimi, e adorno di musaici, come i
due di Salerno; e un candelabro stupendo, che l’iscrizione
attribuisce a un Pellegrini da nessun nominato,
e fra gli anni 1224 e 1283<a class="tag" id="tag128" href="#note128">[128]</a>.
</p>

<p>
In generale ne’ lavori di metallo è più seguito il
metodo bisantino, in quelli di pietra predomina l’occidentale;
forse perchè di Costantinopoli venissero i
maestri di fonderia, arte ivi ancora fiorente, mentre
v’era perita quella della scoltura o bassa o intera.
</p>

<p>
Di ben altra maestria lavori offre Pisa, dove Giunta
avea formata una buona scuola, e dove Nicola, studiando
i bassorilievi antichi del cimitero si propose
imitarne la bontà, senza forse ignorare i sassoni artisti,
che allora abbellivano Wechselburg e Freyberg. Al
pergamo di San Giovanni egli pose figure mirabili,
<span class="pagenum" id="Page_193">[193]</span>
malgrado i molti difetti di disegno<a class="tag" id="tag129" href="#note129">[129]</a>, poi una Deposizione
in San Martino di Lucca, ispirata ancora dal
sentimento devoto, al quale lasciò poi prevalere la perfezione
tecnica, come in un altro pulpito ottagono a
Siena, di gusto e diligenza e complicata composizione,
con numerose figure e leoni bene studiati, e tra altre
cose un Giudizio universale, ch’e’ trattò per la prima
volta con larghezza, benchè non ancora ispirato da
Dante. È migliore l’arca di San Domenico in Bologna<a class="tag" id="tag130" href="#note130">[130]</a>,
sobria composizione, ajutata o finita da scolari.
Sulla facciata del duomo di Siena sono fregi e
statue di Giovanni della Quercia, del 1339. Così ornata
era quella di Bologna.
</p>

<p>
Giovanni di Nicola pisano continuò la buona scultura,
operò al magnifico duomo d’Orvieto, esercizio
de’ migliori pennelli e scalpelli di quel secolo, e donde
Bonifazio VIII tolse artisti pel San Pietro di Roma, fra
i quali Agostino ed Angelo da Siena. Con questi due,
Giovanni condusse il sepolcro di Guido Tarlato, il più
bello che ancor si fosse veduto, con sedici storie di sue
imprese. Ad alcuno di essi vorrebbero attribuire la bellissima
tavola in San Francesco di Bologna, tutta istoriata,
che invece è di Jacobello e Pietropaolo de’ Masigni<a class="tag" id="tag131" href="#note131">[131]</a>;
e chi dice anche l’arca di Sant’Agostino a
Pavia, ricca di ducennovanta figure, che in sole opere
di marmo costò quattromila fiorini d’oro. Sotto Giovanni
cominciò Andrea Ugolino da Pisa; a Firenze ornò
la facciata del duomo che poi fu distrutta, non restando
<span class="pagenum" id="Page_194">[194]</span>
di lui che qualche bassorilievo sul campanile, e le porte
di San Giovanni, eclissate poi da quelle del Ghiberti:
a torto gli attribuiscono il monumento di Cino da Pistoja
e la bellissima statua sull’altare del Bigallo, opera
di Alberto Arnoldi fiorentino. Da Pisa pure veniva a
Milano Giovanni di Balduccio, che fece la meschina
porta della chiesa di Brera e il monumento di san Pietro
martire a Sant’Eustorgio, marmo di Carrara con otto
bassorilievi e diverse statue simboliche, le quali sostengono
ed ornano un sarcofago, sormontato da piramide,
aggiunto un tempietto con Cristo e varj santi;
opera che cede in gusto ai pergami di Pisa e Siena
e all’arca di San Domenico, ma le pareggia in magnificenza.
</p>

<p>
Nè la pittura era morta mai; e i monaci che miniavano
manoscritti, e principalmente salterj e benedizionarj,
non aveano modelli antichi a cui sagrificare il
pensiero, e studiavano il movimento e l’espressione.
Ottone III menò via d’Italia un Giovanni pittore, affinchè
ornasse un oratorio del suo palazzo in Aquisgrana;
dal quale il vescovo Nolker fece pur dipingere il chiostro
della cattedrale di Liegi, e il suo successore edificar
la chiesa di Sant’Andrea<a class="tag" id="tag132" href="#note132">[132]</a>. Le dame di Modena
nel 1157 faceano esemplare il codice delle lettere di
san Girolamo, bel monumento d’arte, e più di civiltà.
Nulla ci rimane di frate Oderisi da Gubbio, e di Franco
Bolognese, encomiati da Dante. Nell’archivio delle riformagioni
a Siena ammirano miniature della metà del
<span class="smcap lowercase">XIV</span> secolo, massime di Nicola di Sozzo, e magnifici
<span class="pagenum" id="Page_195">[195]</span>
corali di frà Benedetto di Matera: a Montecassino altri
lavorati dalla scuola ivi esistente, che poi produsse in
Sandolio, di cui v’è un mirabile uffizietto: altri a Ferrara:
nella Laurenziana un preziosissimo, de’ molti che
appartennero a’ Camaldolesi degli Angeli, fra cui andavano
distinti quelli di Giovan del Monte e di don Silvestro
fiorentino; e que’ religiosi conservarono come
reliquia la mano di frà Lorenzo degli Angeli. Gherardo
e Atavante, pur di Firenze, vennero con altri chiamati
ad abbellire i codici di Mattia Corvino re d’Ungheria.
Dal 1477 al 1535 sono i corali di Ferrara, belli quanto
quelli di Siena, e ne son conosciuti gli autori.
</p>

<p>
Son lavori, ai quali lo storico dell’arte dee molta
attenzione, perocchè l’imitazione v’è minore e più
vivace l’ispirazione religiosa.
</p>

<p>
Profusione d’oro, sul cui campo rilievano il Creatore
o il Redentore; crocifissi somiglianti a mummie, coi
piè disgiunti, e ferite da cui sgorga a rivi un sangue
verdastro; madonne nere e torve, con dita lunghe stecchite
e occhi tondi, e un rozzo bambino in grembo; e
in generale figure lunghe, teste vulgari, niuna espressione,
composizioni sgraziate, sono i distintivi di quel
dipingere anteriore al <span class="smcap lowercase">XII</span> secolo, che intitolarono bisantino.
I Greci, non ancora invasi dai Barbari, aveano
conservato il meccanismo dell’arte; ma invece di ritrarre
la natura, atteggiavansi a certi tipi sacerdotali,
indeclinabili.
</p>

<p>
Nella presa di Costantinopoli forse i nostri conobbero
sostanze e stromenti, e con migliore abilità tecnica imitarono
alcune forme greche. Del qual modo sono i
severi dipinti di San Pietro in Grado presso Pisa, e una
pala d’altare nella galleria di Siena del 1215, dalla
quale città diede i primi lampi la pittura nuova. Ivi
nei Domenicani è una preziosa Madonna di Guido da
Siena, che mal si porrebbe al 1221: ma di quel tempo
<span class="pagenum" id="Page_196">[196]</span>
Bonamico, Parabuoi, Diotisalvi vi dipingevano i libri
del camerlingo: poi sul fine del secolo Duccio di Buoninsegna
faceva il gran quadro della cattedrale, dipinto
sul dritto e sul rovescio, ove dalla dignità jeratica non
iscompagna la dolcezza e la nobile grazia convenienti
alle scene della passione. Si conserva il Cristo, che i
Senesi portarono alla battaglia di Monteaperti; per la
quale vittoria fecero da Simone di Martino, lor cittadino,
dipingere la Vergine, con un fare che si stacca dalla
bisanlina durezza. Ispirata dalla religione e dalla patria,
quella scuola ha maggior estro della fiorentina, e i suoi
lavori non s’ammucchiano in gallerie principesche,
talchè chi visita quella città, ch’è una visione del medio
evo, inclina a darle la priorità nelle arti belle.
</p>

<p>
Giunta pisano fin dal 1202 è intitolato pittore, e di
man sua non di Margaritone sono il Cristo d’Assisi,
fors’anche le pitture di quella tribuna; e un altro Salvatore
nel San Renieri di Pisa. Jacopo francescano
ornò di musaici l’altare di San Giovanni di Firenze.
D’altre opere non si accerta il tempo. A Margaritone
d’Arezzo, scultore e architetto, il Vasari attribuisce
l’aver primo riparato al fendersi delle tavole coll’incollarvi
una tela e intonacarla di gesso, e insegnato a
dar di bolo, mettere l’oro in foglie e brunirlo. Molte
cose lasciò a fresco, a tempra e su tela; ma restò amareggiato
dal veder sorgere una generazione migliore.
Ferrara vanta Gelasio di Nicolò della masnada di
San Giorgio, forse del 1242; Lucca il suo Buonagiunta;
i Bolognesi Guido, Ventura, Ursone, e molte pitture
serbano del secolo <span class="smcap lowercase">XII</span>; i Cremonesi altre nel loro
duomo, a contorni secchi e colorito forte, e da Lanfranco
Oldovino fecero dipingere la vittoria sui Milanesi
del 1213.
</p>

<p>
Rilevando su fondo d’oro e d’oltremare, i contorni
di tali lavori pajono rigidi; ma i lineamenti cominciano
<span class="pagenum" id="Page_197">[197]</span>
ad apparir meno burberi, e il riposo che fin allora
credeasi unicamente convenire alla santità, inclina a
qualche movenza. Al difetto d’espressione si suppliva
con liste scritte; spediente ben anteriore a Bufalmacco,
al quale lo attribuiscono<a class="tag" id="tag133" href="#note133">[133]</a>; e Simone di Martino o
Memmi volendo esprimere che violentemente il diavolo
tentava san Renieri, dipinse quello col capo basso e gli
occhi coperti dalle mani, e di bocca gli usciva <i>Ohimè,
non posso più</i>.
</p>

<p>
Era dunque la pittura risorta prima di quel che ne
proclamano restauratore, Giovanni Cimabue. Nato il
1240 in Firenze, ammaestrato sui Greci, bentosto se
ne staccò, colorendo più sfumato e fuso, e rendendo
morbide le vesti, vive le attitudini, quantunque manchi
di prospettiva lineare ed aerea, e paja secco a causa
del fondo cilestro o verde: le madonne faceva ancora
fosche e disavvenenti, per riverenza verso i tipi; ma
meglio arieggiò le altre teste, e con dignità e vita
espresse i caratteri ne’ due gran quadri di Santa Maria
Novella e di Santa Trinita a Firenze, il primo più sciolto
d’imitazione e soave nei volti, l’altro di minor grazia
e più robusta maestà. I vasti dipinti murali di San Francesco
<span class="pagenum" id="Page_198">[198]</span>
d’Assisi ingegnosamente aggruppò e svolse con
affetto e naturalezza.
</p>

<p>
Allora dappertutto germogliarono artisti: Tommaso
degli Stefani dipingeva a Napoli, e in Santa Chiara
Simone da Cremona; in Perugia il 1297 si facea la
<i>Maestà delle volte</i>, cioè una madonna e alcuni santi
(or mutati in angeli) sotto al palazzo del popolo, con
manto d’oro rabescato, e con molta grazia nelle teste
e nel bambino; Scipione Maffei, nella <i>Verona illustrata</i>,
cita non poche opere di questa città; il Malvasia
altre di Bologna, anteriori a Giotto; artisti paesani coprivano
il battistero di Parma con pitture imitanti il
musaico, a contorni meno angolosi, e con partiti nuovi
di pieghe, e movenze passionate fin all’esagerazione.
</p>

<p>
Ad emanciparsi dai tipi greci diè spinta il dover
rappresentare cose nuove, quali erano gli stemmi, e
sovente i ritratti dei podestà<a class="tag" id="tag134" href="#note134">[134]</a>, le arme del Comune,
le geste di san Francesco, e de’ suoi, con bontà d’atti
semplici, e fra persone e casi positivi e recenti; sicchè
mancando esemplari classici o tipi prestabiliti, si imitò
il vero. Teofilo, monaco vivente in Lombardia, che
alcuni rimandano al <span class="smcap lowercase">X</span> secolo, ma pare piuttosto dei
tempi che discorriamo<a class="tag" id="tag135" href="#note135">[135]</a>, descrisse «tutto quanto
<span class="pagenum" id="Page_199">[199]</span>
possiede la Grecia sulle specie e le mescolanze de’ varj
colori; tutta la scienza de’ Toscani sulle incrostazioni e
sulle varietà de’ nielli; tutte le sorta d’ornamenti che
l’Arabia adopera in opere fatte colla malleabilità, la
fusione, la cesellatura; tutta l’arte della gloriosa Italia
nell’applicar l’oro e l’argento alla decorazione delle differenti
maniere di vasi, o al lavoro delle gemme e
dell’avorio; quel che la Francia ricerca nella preziosa
varietà delle finestre; i delicati lavori d’oro, d’argento,
di rame, di ferro, di legno, di pietre che onora l’industre
Germania». Egli accenna chiaramente il dipingere
a olio, ignoto agli antichi, ma s’adoprava quello
di linseme, lentissimo ad essiccare, donde la difficoltà
del sopradipingervi; e forse la scoperta di cui vien gloriato
Giovanni da Bruges consistette nel surrogarvi olio
di noce e di papavero, od aggiungervi un essiccante.
</p>

<p>
A questo punto ritrovava l’arte Giotto da Bondone (-1337).
Fanciullo, mentre custodiva l’armento paterno, copiava
in disegno pecore e capre, avvezzandosi così a ritrarre
dal vero. Cimabue il tolse dall’oscurità e l’istruì nel
dipingere, ove presto acquistò un colorire giocondo e
trasparente, buona disposizione de’ componimenti, giuste
forme ed espressione naturale, abbandonando i tipi arcaici
e convenzionali.
</p>

<p>
Primo o de’ primi suoi lavori furono i ritratti di
Dante, di ser Brunetto, di Corso Donati e d’altri illustri
fiorentini nella cappella del Bargello; per ultimo nella
<span class="pagenum" id="Page_200">[200]</span>
sala della Mercanzia «con propria e verosimile invenzione
dipinse il Comune rubato da molti, per mettere
paura ai popoli» (<span class="smcap">Vasari</span>). Di tali patriotici concetti
doveva ispirarlo l’amicizia di Dante, a illustrazione del
quale adoperò il pennello, e come lui vagò per Italia,
quasi scuola ambulante, e in più di venti città lasciò
lavori ed esempj, e i principali in Firenze, massime
l’Incoronata in Santa Croce. Bonifazio VIII gli diede
varie commissioni, e 1200 fiorini pel disegno della
nave di san Pietro, sviluppo d’allegoria cristiana, condotto
a musaico da Pietro Cavallini sotto al portico
della basilica Vaticana; frescò l’interno del vecchio
portico di San Giovanni Laterano; a Padova nella cappellina
gotica degli Scrovegno entro l’antica arena, fece
la vita di Maria Vergine, composizione carissima, oltre
un Giudizio finale, e figure simboliche de’ vizj e delle
virtù, più meditate che lodevoli. A’ suoi dipinti in Santa
Chiara di Napoli un’età di barbara eleganza diè di
bianco per crescer luce alla Chiesa: quelli nel Santo
d’Assisi sono rialzati dalla pietà e dalla simbolica
intelligenza.
</p>

<p>
Come gli altri contemporanei, lavorò anche d’architetto,
e nessun campanile supera quello che pose alla
cattedrale di Firenze, tutto a compasso di marmi varj,
con finestre, nicchie, statue, fasce di rappresentazioni
civili, figurando la creazione e lo sviluppo dell’umanità
nel vivere domestico, ne’ viaggi, nelle arti, nelle scienze,
nelle virtù cristiane, nei sacramenti. È in cinque piani,
e intendea sovrapporvi un’alta piramide, che avrebbe
dato un mirabile vedere.
</p>

<p>
Gli scolari suoi studiarono di più le tinte, e rammorbidirono
i contorni fin a dare nello stentato: ma nel
giudicare di loro, la critica sistematica biasima o loda
la medesima mano, secondo vi vede l’imitazione della
antica purezza, o l’ispirazione del sentimento cristiano.
<span class="pagenum" id="Page_201">[201]</span>
Stefano nipote di Giotto migliorò la prospettiva e tentò
gli scorti; educò il Giottino, che per grave espressione
e colorire unito superò i precedenti, e forse solo dalla
precoce morte fu impedito di uguagliar l’avo. Taddeo
Gaddi, lavorato ventiquattro anni con Giotto, lo emulò
nel cappellone di Santa Maria Novella, facendo la religione
trionfante per opera dei santi Domenico e Tommaso,
con ricchezza d’allusioni, di ritratti, di grandiose
invenzioni.
</p>

<p>
Vi operò seco a concorrenza Simone di Martino
o Memmi senese, coloritore soavissimo e di composizioni
ispirate ed espressive fisionomie; immortalato
dal Petrarca, pel quale ritrasse madonna Laura, e miniò
un Virgilio, serbato nell’Ambrosiana di Milano. In altre
città d’Italia dipinse egli, ed in Avignone pei papi:
sicchè le due scuole toscane, procedendo di fronte, assodavano
l’onore dell’arti italiane, con senso del bello
e convenienza di rappresentazione; la fiorentina più
erudita, ingegnosa ed ampia; la senese più profonda
di sentimento. I Lorenzetti, e massime Ambrogio, alle
soavi composizioni unirono forza di colorito; il Berna
ben ritrasse gli animali; Andrea di Vanni non si distolse
dall’arte per elevate magistrature; Duccio fe prove
eccellenti in quel duomo; Taddeo di Bartolo di Fredo
forma passaggio tra questa scuola e la perugina, studiando
più allo spirito che all’esterna correzione del
contorno. La terribile peste vi rincalorì le idee religiose,
mantenute nell’accademia ivi formatasi.
</p>

<p>
Anche Giacomo di Casentino nell’accademia di San
Luca di Firenze riunì i principali artisti. Assisi era
sempre la palestra de’ pittori, come Subiaco, Montecassino
ed altri chiostri. Al cimitero di Pisa coll’Orcagna
gareggiarono Stefano Memmi, Pietro Lorenzetto,
Spinello aretino, Anton veneziano e Bufalmacco Buonamico,
rinomato per bizzarrie. Dell’apparire di Giotto
<span class="pagenum" id="Page_202">[202]</span>
nell’alta Italia danno segno i pittori che vi sorsero.
Verona si abbella di Turone e Stefano da Zevio, e di
Jacopo d’Avanzo, che stupendamente dipinsero nel
Santo di Padova e nella vicina cappella di San Giorgio:
poi di Vittor Pisanello; nella qual città si ammirano
anche opere di Giovanni Miretto e di Giovanni e Antonio
Padovano. Crebbe la perdonabile vanità delle
cappelle gentilizie, ornate dai migliori pennelli e scalpelli,
come singolarmente si ammirano in Firenze
quelle de’ Baroncelli e de’ Rinuccini in Santa Croce,
degli Strozzi in Santa Maria Novella, de’ Brancacci nel
Carmine: poi nelle case private voleansi dipinte camere,
cassapanchi, teste di letti.
</p>

<p>
Ma già siamo entrati nell’età, ove riprendea piede
il gusto classico, e principalmente in Toscana nacque e
crebbe l’idea di metter tutto sull’imitazione antica, fin
al punto di rinnegare ogni originalità. A questa teorica
s’inchinarono i precettori e gli storici, e compiansero
come miseria e barbarie quant’erasi lavorato nel medio
evo. A ciò li condusse il vagheggiare soltanto la forma,
anzichè elevarsi all’idea; riporre il bello nella rappresentazione
vera ed eletta della natura, anzichè ne’ concetti
da cui è ispirato, e dai sentimenti che suscita;
nel rigoglio della gioventù e della forza, anzichè nella
ascetica magrezza, nella paziente sofferenza e nella pacata
devozione.
</p>

<p>
Al tempo che descriviamo, le arti, più che ritrarre
al vero la vita, pareano proporsi di spiritualizzare la
materia; più che la bellezza plastica, stavano fedeli ad
un’espressione delicata e spirituale; più che ai particolari,
badavano all’effetto generale, onde tutte e tre si
teneano per mano, e l’artista potea valersi d’ogni mezzo,
del simbolo, del rilievo, della doratura, delle parole
che or uscivano di bocca, or giravano col lembo della
veste, or coll’aureola al capo. A vicenda la pittura doveva
<span class="pagenum" id="Page_203">[203]</span>
esprimere il suo concetto nel modo più semplice
ed evidente, senza distrazione di accessorj, nè tampoco
nel fondo, senza ricerca di bellezze naturali; poichè il
dilettare non era che mezzo. Insomma le arti si conservavano
mistiche e religiose, benchè dall’erigere e
ornare i tempj di Dio passassero già ad abbellire le
stanze degli uomini, e credeano non si potesse raggiungere
il vero bello se non mediante l’ispirazione, nè
questa ottenere se non con cuore mondo, viva fede,
orazione fervorosa.
</p>

<p>
Bufalmacco diceva che i pittori, «attendevano a far
santi e sante per le mura e per le tavole, ed a far perciò,
con dispetto dei demonj, gli uomini più devoti e
migliori»: un’iscrizione a piè del quadro<a class="tag" id="tag136" href="#note136">[136]</a> o l’effigie
del pittore medesimo pregante, dovevano attestare
la sua devozione. Quel Teofilo che dicemmo, diresse
l’opera sua alla pittura sacra, ai vasi, ai messali, alle
vetriate delle chiese; onde non solo nella proposizione,
<span class="pagenum" id="Page_204">[204]</span>
tutta elevatezza di spirito, ma ad ogni tratto erge l’artista
a Dio <i>da cui emana l’arte</i>, e vuol consideri la
propria professione come un incarico divino; e per
ricompensa della fatica di stendere il suo libro <i>ut quoties
labore meo usus fueris, ores pro me ad misericordiam
Dei omnipotentis</i>. Cennino Cennini, che cento
anni dopo Giotto esponeva i precetti e segreti da questo
tramandati ai discepoli, chiudeva il trattato della pittura
col pregar Iddio e la Madonna e san Luca primo
pittore cristiano, acciocchè quei che leggessero il facciano
con frutto, e ne ritengano per sempre gl’insegnamenti.
Il beato Giovan Dominici, in tutti i conventi
che metteva o riformava, stabiliva scuole di miniare,
e alle Domenicane del <i>Corpus Domini</i> di Venezia
scriveva regole sul ben lavorare di minio, e offrivasi a
terminar egli quel ch’esse non sapessero, parendogli
arte opportuna ad elevare a casti pensieri<a class="tag" id="tag137" href="#note137">[137]</a>. Lippo
Dalmasio non si poneva mai a dipingere la Madonna,
che non v’avesse premesso il digiuno e la comunione.
Gli statuti dell’arte dei pittori senesi del 1355 cominciano: — Noi
siamo per la gratia di Dio manifestatori
agli uomini grossi che non sanno lettera de le cose
miracolose, operate per virtù et in virtù de la santa
fede; et la nostra fede principalmente è fondata in
adorare et credere uno Idio in ternità, et in Idio infinita
potentia et infinita sapientia et infinito amore et
clementia; et neuna cosa, quanto sia minima, può aver
cominciamento o fine senza queste tre cose, cioè senza
potere, et senza sapere, et senza con amore volere».
</p>

<p>
E per lungo tempo artisti e scienziati continuarono
a considerare l’uomo come il principale strumento, e la
morale come il fine delle discipline; laonde Leonardo
da Vinci, disegnando un oriuolo, vi scriveva a fianco: — Usa le
<span class="pagenum" id="Page_205">[205]</span>
ore in modo da vivere nella prosperità»;
Michelangelo diceva che la mano è nulla, ed obbedisce
allo spirito che sa dirigerla; il Marchi cominciava il
suo trattato d’architettura militare da capitoli sull’uomo,
sull’elevare lo spirito alla considerazione delle cose,
sull’acquistar onore e gloria colle virtù; e alle tavole
di disegno apponeva detti morali: — L’uomo può tutto
quando voglia. La fatica vince ogni ostacolo».
</p>

<div class="chapter">
<h2 id="cap100-9">CAPITOLO C.
<span class="smaller">Lingua Italiana.</span></h2>
</div>

<p>
Avvenimento importantissimo nel medioevo è il formarsi,
o, dirò meglio, l’apparire delle lingue nuove,
e della nostra specialmente, che di buon’ora troviamo
svolta a segno, da bastare ai più nobili argomenti. Ne
dedussero le voci e i modi chi dal tedesco, chi dal greco,
chi dal provenzale, chi dal celtico, e fin dall’arabo e
dal persiano: e al vederli tutti sostenere l’assunto con
lauta erudizione e spesso con lealtà, tu inclini a credere
che nessuno avesse interamente ragione, tutti n’avessero
parte. Effetto dell’impicciolire la quistione isolandola,
mentre anzitutto bisogna aggruppare le lingue derivanti
da ceppo comune, le quali perciò tengono somiglianze
grandissime, senza che l’una sia figliata dall’altra.
</p>

<p>
È abbastanza conosciuto che le lingue si raccolgono
sotto tre gruppi, denominati dai tre figli di Noè. Delle
giapetiche, una vasta famiglia s’intitola indoeuropea,
perchè abbraccia quasi tutte quelle della moderna
Europa, insieme col persiano e col sanscrito dell’India;
lingue aventi un organismo comune, e maggiori o
minori somiglianze fra sè. Appartiene a queste la
latina, la quale assai partecipa della greca, ma non
<span class="pagenum" id="Page_206">[206]</span>
per questo è a credernela figlia; tant’è vero che tiene
della sanscrita molto maggior numero di termini che
non la greca. Espressioni della società che le adoperava,
la sanscrita era lingua sacerdotale, popolare la
greca, grave ed aristocratica la latina, avente per carattere
speciale la <i>maestà</i>, di cui persino il nome è ignoto
alle altre; lingua singolarmente opportuna ad esprimere
il comando, sicchè in essa furono dettate le più insigni
legislazioni, poi i canoni del nuovo impero incruento:
lingua della civiltà, che si fuse cogli idiomi tutti dei
Barbari per redimerli dalla materialità; che fu adottata
come universale nella società cattolica, ove tutto
doveva esser uno.
</p>

<p>
Il latino si formò da un fondo indiano derivatole
per la Tracia, e dai dialetti delle varie colonie stabilitesi
in Italia, e delle genti sottomesse o consociate. I
più antichi monumenti lo mostrano vago e incerto,
come quello che non era scritto o poco; anzi gli uni
differiscono dagli altri talmente, che senza estrinseci
argomenti non si arriverebbe a determinarne l’età, e
l’epitafio di Lucio Scipione si direbbe più antico che
quello di Barbato suo padre (Capitoli <span class="smcap lowercase">III</span> e <span class="smcap lowercase">XXXI</span>, e Appendice
I, dove le prove di ciò che qui si asserisce).
</p>

<p>
Regola ed affinamento ricevette mediante la letteratura
greca; e mentre appariva rauco ed inculto nel
<i>Carme Saliare</i>, sonò breve e marziale in Ennio. Via
via si andò ripulendo e fissando; l’assoggettamento del
Lazio fece che, se la lingua di Roma andava corrotta
da tanto affluir di genti d’ogni favella, ne rimanesse
quale tipo la lingua del Lazio, la latinità, distinguendosi
Roma soltanto per quell’urbanità, di cui, come dice
Cicerone, più si avverte la mancanza in provincia che
la presenza in città. Fomentato dal patriotismo e dalla
libertà, invigoritosi nelle lotte esteriori ed interne, fatto
robustamente conciso dall’orgoglio nazionale, arricchito
<span class="pagenum" id="Page_207">[207]</span>
colle spoglie altrui, perfezionato da tanti scrittori,
il latino negli ultimi tempi della romana repubblica
aveva nobiltà di forme, pienezza di senso, eleganza
e maestà degna d’un popolo re.
</p>

<p>
La grandezza patria lasciava presumere che in tale
eccellenza dovesse persistere lungamente; se non che
la durata di ciò ch’è artifiziale non può essere perenne.
Marco Tullio, che collocava ai tempi di Scipione e di
Lelio il miglior parlare, già all’età sua ne sentiva la
decadenza, e piacevasi sulla bocca di Lelia sua suocera
udir quella vecchia loquela incorrotta che gli rammentava
Plauto e Nevio; appunto come a noi pare d’udire
il Sacchetti o il Firenzuola sulla bocca di una
pistojese o d’una ciana. Una sterilità organica non
permetteva alla latina d’arricchirsi a modo della lingua
greca, mediante la composizione; mancava della parte
metafisica e trascendente, la popolare ripudiava; e
quando, sbandita dalla tribuna, ricoverò alla Corte, dipendente
dal capriccio de’ cesari, e obbligata a saldare
l’avvilimento con uffiziali dottrine, ostentò dignità col
tono declamatorio; ricorse all’arcaismo, sintomo di
decadenza come il rimbambire de’ vecchi; e insieme
abusò di voci nuove, non giustificate dal bisogno di
esprimere nuove idee o di meglio precisare le filosofiche.
Già Augusto derideva il <i>fetore delle parole recondite</i>
e i cercatori d’anticaglie; poi gli ispanici vi insinuavano
gonfi neologismi, mentre dal greco accattavansi
pedantesche affettazioni.
</p>

<p>
Il turbine divenne sempre più vorticoso quando cittadini
di Roma furono i Barbari di tutto l’orbe conosciuto,
sicchè con pari diritto introducevano le voci
native quelle poche volte che al popolo od in senato
favellassero: e quando ai gradi supremi e fin al seggio
imperiale salivano capitani stranieri al Lazio e all’Italia,
era egli a pretendere purità di favella? Eppure fu allora
<span class="pagenum" id="Page_208">[208]</span>
che le conquiste la portarono alle estremità dell’Oriente
e dell’Europa, e che col cristianesimo riformata, divenne
lingua universale, e veicolo della scienza e della
civiltà, sicchè i limiti di questa sono là dove il latino è
inteso.
</p>

<p>
Chiunque abbia meditato sulla natura delle lingue,
sarà convinto che il vulgo romano doveva averne una
propria, diversa da quella che scrivevano Livio e Cicerone,
più analitica, trascurante delle desinenze, alla cui
varietà suppliva colle preposizioni, cogli ausiliarj alle
inflessioni de’ verbi, e le relazioni meglio determinava
mediante gli articoli. I bei parlatori aveano forbito la
lingua col <i>delectus verborum</i>, cioè mediante l’eufonia
e l’analogia rimovendo le parole troppo usuali ed aspre,
per attenersi alle dolci, tornite e numerose. I grammatici
con Fortunaziano insegnavano che <i>longioribus
verbis decora et lætior fit oratio</i>; onde si accettarono
i composti come <i>inaurare, aggregare, apparere, extinguere,
observare, exprimere</i>, non i loro semplici, i
quali dovettero però restare nella lingua del popolo.
Di fatto raccogliamo che questo dicea <i>scopare, stopa,
sufolo, bellus, caballus</i>, dove gli aristocrati usavano
<i>verrere, linum, tibicen, pulcher, equus: anellus</i> e
<i>scutella</i> abbiamo in Cicerone, <i>adjutare</i> in Pacuvio,
<i>minaccias</i> in Plauto, in Lucrezio <i>bene sæpe</i>, come
<i>bene impudentem</i> in Cicerone; e negli scrittori agrarj
raccolti dal Goes, <i>botones</i> per mucchi di terra, <i>brancam
lupi, campicellus, monticellus, flumicellus,
montaniosus, fontana, planuria, quadrum</i>, e ben
altri vocaboli ignoti al parlar letterario. Donde ci si fa
persuaso che, fra i patrizj latini prevalendo elementi
etruschi e greci, di questi si nutrisse la loro lingua,
mentre gli oschi e sabini prevalevano nella rustica, adoperata
da’ plebei, la quale noi, per annunziarci senza
ambagi, crediamo sia la stessa che oggi parliamo, colle
<span class="pagenum" id="Page_209">[209]</span>
modificazioni portate da trenta secoli e da tante vicende.
</p>

<p>
Le prove di tutto ciò noi le adducemmo altrove: e
certamente Plauto discerne la lingua <i>nobilis</i> dalla <i>plebeja</i>;
la prima dicevasi anche <i>urbana</i> o <i>classica</i>, cioè
propria delle prime classi; l’altra rustica o vernacola,
dal nome dei servi domestici (<i>vernæ</i>), e anche da Vegezio
<i>pedestris</i>, da Sidonio <i>usualis, quotidiana</i> da
Quintiliano, il quale move lamento che «interi teatri e
il pieno circo s’odano spesso gridar voci anzi barbare
che romane», e avverte che in buona lingua non dee
dirsi <i>due, tre, cinque, quattordice</i>, e geme che ormai
il parlare sia mutato del tutto. Che v’avessero maestri
del bel parlare latino l’accerta Cicerone, aggiungendo
che non è tanto gloria il saper di latino, quanto
vergogna l’ignorarlo; ed esortando, giacchè s’ha il
linguaggio di Roma corretto e sicuro, a seguir questo,
ed evitare non solo la rustica asprezza, ma anche
l’insolito forestierume. Ovidio raccomanda ai fanciulli
romani d’imparare <i>linguas duas</i>, cioè il latino e il
greco, e di scrivere alle amanti in lingua pura e usitata:
un purista censurò il <i>cujum pecus</i> di Virgilio,
come parola di contado. Che se la passionata imitazione
del greco diede al latino una consistenza che lo
preservava almeno dalle profonde e repentine alterazioni,
al popolo non importarono questi raffinamenti,
e continuò a seguir l’abitudine di ciò che aveano detto
il nonno e la nonna.
</p>

<p>
Nè le lingue prische erano spente ne’ paesi conquistati
della restante Italia. Quando Bruto veniva proconsole
nelle Gallie, Cicerone l’avvertiva che v’udrebbe
parole poco usate a Roma (<i>parum trita</i>): a Decimo
Bruto, negli ultimi aneliti della repubblica, fu agevolata
la fuga da Bologna verso Aquileja dal sapere il dialetto
di quei paesi. Tito Livio fu tacciato di patavinità.
In lingua osca i giovani romani rappresentavano
<span class="pagenum" id="Page_210">[210]</span>
le Atellane, e il popolo ne andava pazzo. Pompeo
Festo si duole che ormai non si conoscesse il latino in
quel Lazio, da cui avea dedotto il nome. E i così
varj dialetti nostri attestano antichissime differenze di
idiomi, ben anteriori all’invasione dei Barbari.
</p>

<p>
Viepiù doveano le prische lingue sussistere fuori d’Italia,
e basterebbe a provarlo il consulto d’Ulpiano che
consente di stendere i fedecommessi non solo in latino
e greco, ma in lingua punica, gallica, o di qualsiasi
altra gente. Le legioni nostre che per le provincie
accampavano, e quelle reclutate di stranieri che s’assidevano
poi in Italia, doveano trasportar qui voci e modi
ignoti ai colti parlatori.
</p>

<p>
Aggiungansi le varietà di pronunzia. Il vecchio latino
era aspro, quanto lo prova il <i>rozzo</i> numero saturnino;
e tale si conservò in gran parte nello scritto: ma favellando
si temperava per sentimento d’eufonia, sin a ledere
la grammatica. Quest’alterazione, già operata dal
vulgo ne’ bei tempi romani, e talora accettata dagli
scrittori, teneva, cred’io, ai prischi idiomi o dialetti
italici, nei quali quanto si amasse la terminazione
in o appare dalle monete della bassa e media Italia,
dal famoso senatoconsulto de’ Baccanali, e dagli epitafi
degli Scipioni. Colla lingua dunque a terminazione variata,
consueta negli scritti, viveva quella a terminazione
fissa che parlavasi, e che crebbe col volger de’ secoli,
tanto che nell’italiano noi ci troviamo aver conservato
le parole che escono in vocale (<i>acqua, stella, porta</i>...),
mentre a quelle in consonante appiccicammo una vocale,
o ne prendemmo l’ablativo (<i>fronte, ardore, arbore,
libro</i>...). Dappertutto ci salterà all’occhio questo studio,
o dirò meglio istinto del raddolcimento, manifestato
col troncare, aggiungere, trasporre: e che di più si
richiede per ridurre italiane la più parte delle voci
latine?
</p>

<p>
<span class="pagenum" id="Page_211">[211]</span>
</p>

<p>
Segnalate vestigia n’abbiamo nelle iscrizioni, massime
in quelle de’ primi Cristiani, fatte da persone vulgari,
cioè che scriveano secondo uso, non secondo
grammatica. Per tali accidenti, sopprimevansi spesso
la <i>s</i>, la <i>c</i>, la <i>m</i> finale, stringevasi il dittongo <i>au</i> in <i>o</i>,
proferivasi l’<i>e</i> per l’<i>o</i> e per l’<i>i</i>, il <i>v</i> pel <i>b</i>, sicchè <i>mundus,
fides, tres, aurum, scribere, sic</i> diventavano
<i>mondo, fede, tre, oro, scrivere, sì</i>; e più la coltura diminuiva,
più gli scriventi s’avvicinavano alla pronunzia,
anzichè all’uso letterario.
</p>

<p>
Quando poi la gente meglio stante e la Corte si trapiantarono
a Costantinopoli, e ringhiera e senato qui ammutolirono,
nè v’ebbe corpo di scrittori o impero di
tradizioni che gli conservasse l’aristocratica castigatezza,
il latino, come uno stromento complicato in mani inesperte,
doveva alterarsi viepiù perchè così sintetico, e
perchè non procede per mezzi semplici secondo il rigoroso
bisogno delle idee, ma con tanti casi e conjugazioni
e artificiosa inversione di sintassi.
</p>

<p>
Sottentra allora il pieno arbitrio dell’uso, cui stromenti
sono il tempo e il popolo, operanti nel senso medesimo.
Il popolo vuole speditezza, e purchè il pensiero
sia espresso, non sta a cercare d’esattamente articolar
la parola o di adoprare tutti gli elementi, lusso grammaticale.
Adunque, invece della finezza di declinazioni
e conjugazioni, adoperò la generalità delle preposizioni
e degli ausiliarj, specificò gli oggetti coll’articolo,
mozzò le desinenze. Pei quali modi la lingua latina,
forbita dagli scrittori classici, non imbarbariva, come
dicono i più, ma tornava verso i principj suoi, riducendosi
in una più semplice, poco o nulla distante dalla
nostra odierna; sicchè il parlare che chiamano del
ferro era un’altra fasi della lingua, ove la scritta accolse
in maggior copia voci e forme della parlata, e modificate
secondo paesi: donde quel lamento di san Girolamo,
<span class="pagenum" id="Page_212">[212]</span>
che la latinità ogni giorno mutasse e di paese e
di tempo.
</p>

<p>
Ajutarono siffatta evoluzione gli scrittori ecclesiastici,
che più non dirigendosi a corrompere ricchi e ingrazianire
letterati, ma recando al vulgo le parole della vita
e della speranza, non assunsero la lingua eletta, ma la
comune, la vernacola. Essi mostrano sprezzare l’eleganza
e perfino la correzione; sant’Agostino dice che
Dio intende anche l’idiota, il quale proferisca <i>inter hominibus</i>;
san Girolamo professa voler abusare del
parlare, per facilità di chi legge. Chi dunque abbia
mente alla purezza ciceroniana, dee nausearsi ai tanti
modi che si scontrano ne’ Padri, e fulminarli col nome
di barbarismi: ma il fatto era che il cristianesimo, come
le altre cose, così trasformava la lingua. Nel tradurre la
Bibbia, destinata non ad aristocratico allettamento, ma
ad edificazione della plebe, si sbandirono le forme convenzionali
e l’artifizioso periodare de’ classici, il quale
del resto non s’incontra in coloro che con minore arte
scrissero, come nell’inarrivabile Cesare o nelle epistole
di Cicerone e de’ suoi amici; ma secondo il parlar comune,
si tenne semplice l’andamento, ingenua l’esposizione.
I precettori, che la sentenziano di corruzione e
barbarie, dovrebbero riflettere che l’antichissima versione
detta <i>italica</i> fu eseguita nel fiore della latina
favella; e in quei salmi l’idioma del Lazio prende un
vigore inusato, e per secondare la sublimità dei concetti
ripiglia la nobile altezza che dovette avere ne’ sacerdotali
suoi primordj, un’armonia, diversa da quella
che i prosatori cercavano nel periodeggiare e i poeti
nell’imitazione dei metri greci, e che pure è tanta, da
farla ai maestri di canto preferire persino all’italiano.
</p>

<p>
Questo rifarsi della favella plebea, questo ritorno verso
l’Oriente dond’era l’origine sua, avrebbe potuto ringiovanire
il latino, infondendogli l’ispirato vigore delle
<span class="pagenum" id="Page_213">[213]</span>
belle lingue aramee e la semplice costruzione del greco;
ma troppo violenti casi sconvolsero quell’andar di cose;
e quando l’Impero cadeva a fasci, era egli a promettersi
un ristoramento della letteratura?
</p>

<p>
L’esclusivo patriotismo degli antichi idolatrava la patria
favella, repudiando ogni altra. Temistocle fece dannare
a morte l’interprete venuto cogli ambasciadori di
Persia, perchè aveva profanato il greco coll’esporre in
questa lingua l’intimata del fuoco e della terra: ai Cartaginesi
fu proibito di studiare il greco: latino parlavano
i magistrati romani anche ai Greci, nè altrimenti
che in quella lingua poteano darsi gli editti del
pretore. Tra le altre servitù che Roma imponeva ai
vinti, era l’obbligo di parlar latino; e Claudio imperatore
tolse la cittadinanza ad uno di Licia, il quale non
seppe così rispondergli. Davanti al senato contendevasi
se avventurare o no un tal vocabolo di greca
etimologia, e Tiberio imperatore voleva ricorrere ad
una circonlocuzione piuttosto che dire <i>monopolio</i>. Da
ciò alle antiche favelle l’unità, il carattere specifico, non
alterato nelle derivazioni e ne’ composti; mentre le
moderne sono formate dei frantumi di varie, sicchè in
un solo periodo potresti incontrar voci delle origini più
distanti: e più popolare essendo la letteratura, meno
squisita riesce la forma.
</p>

<p>
Ma che a generare le lingue nostre, dette <i>romanze</i>
perchè uscite dal romano, principal parte avessero i
Barbari, a noi sembra tutt’altro che provato. I Goti
dominarono lungo tempo la Spagna, eppure non riscontri
vocabolo gotico in quell’idioma: Venezia non
fu invasa da alcun Barbaro, Verona da tutti, e i loro
dialetti si somigliano ben più che non il veronese col
contiguo bresciano, o questo col bergamasco, o il bergamasco
col milanese, separati appena da qualche
fiume. E appunto un corso d’acque o la cresta d’un
<span class="pagenum" id="Page_214">[214]</span>
monte frapponevansi a due linguaggi diversissimi,
quanto è il toscano dal bolognese. Qui che hanno a
fare i Barbari?
</p>

<p>
Nondimeno, a sentire certuni, avrebbe a credersi
che un bel giorno i nostri d’accordo avessero dismesso
il parlare romano, e assunto quello dei Barbari. Ma a
qual fine? l’Italiano non aveva nulla a chiedere al conquistatore
se non misericordia: questi invece bisognando
dei vinti per tutte le necessità della vita, era
costretto modificare la sua loquela sulle nostre, non il
contrario. E che ciò sia vero, voi trovate nella nostra
rimasti ben pochi termini d’origine teutonica, e questi
significano armi e generi nuovi di oppressioni; i pochi
che si applicano alle occorrenze della vita, hanno a
fianco ancora vivo il sinonimo latino; a ogni modo son
meno assai che non le voci latine accettate dai Tedeschi.
Anzi alla storia dice qualche cosa il vedere
che le parole de’ vincitori adottate furono spesso tratte
al peggio senso; e <i>land,</i> che pei Tedeschi è <i>terra</i>, per
noi fu un terreno incolto; e <i>ross</i> non espresse un cavallo,
ma un cavallaccio; e <i>barone</i> divenne sinonimo
di paltoniere e birbo; e <i>grosso</i> significò tutt’altro che
grandezza.
</p>

<p>
Ben troveremo nel parlar nostro voci e locuzioni assai,
che non traggono origine dalle latine, o dirò più preciso,
non dalle latine scritte; e queste sono spesso delle più
necessarie; di molte la radice non si riscontra neppure
fra i Settentrionali; e più frequentano nei paesi
ove i Nordici non posero mai nido, come sarebbero
Toscana, Sicilia, Venezia, Romagna. Ora, donde vennero
elle se non dai prischi dialetti, ch’erano sopravissuti
alla dominazione romana? e non n’è altra prova la
conformità mantenutasi tra dialetti di paesi ove pure
si parlano due lingue differenti? Se fossero certe due
carte addotte dal Muratori, sino dal 900 i Corsi e i
<span class="pagenum" id="Page_215">[215]</span>
Sardi avrebbero usato un vulgare assai simile al nostro;
eppure non vi presero dimora le genti tedesche.
</p>

<p>
Adunque la nostra lingua (e vale a un bel circa lo
stesso delle altre romanze) non è che la parlata dagli
antichi Latini, colle modificazioni che necessariamente,
in qualunque favella, introduce il volgere di venti secoli.
Altre prove ne troverà chi osservi come noi tuttodì
usiamo termini che il latino classico repudiava
come vecchi o corrotti, ma che doveano correre tra
il popolo, giacchè li vediamo resuscitare quando si
guasta o ammutolisce il linguaggio letterario. E poichè
noi non nasciamo dai pochi letterati, ma dal grosso
della popolazione latina, perciò le parole d’oggi tengono
il significato de’ bassi Latini, anzi che quello
degli aurei.
</p>

<p>
Più che delle parole vuolsi tener conto delle differenze
grammaticali che dicemmo, come il supplire alla
varietà di desinenze colle preposizioni, l’anteporre ai
nomi l’articolo, il formare coll’ausiliario molti tempi
della maniera attiva e tutti quelli della passiva, l’abbandono
dell’inutile genere neutro e dell’inesplicabile
verbo deponente. Ma è natura di tutte le lingue, nel
loro procedere, di farsi più chiare, più analitiche, in
ragione che s’impoveriscono di forme grammaticali;
e ciò si avvera ben anche nel tedesco e nel
persiano, per accennare solo a lingue del gruppo stesso
della latina, e a paesi cui non arrivarono immigrazioni
della natura delle nostre. Già nel latino de’ migliori
tempi si trovano indicate le relazioni per via di segnacasi,
non erano ignoti gli ausiliarj <i>avere</i> e <i>stare</i>, del
qual ultimo ci sopravive il participio <i>stato</i>. L’articolo,
proprio della lingua greca e delle germaniche, non era
raro fra i Latini, sia il determinante <i>ille</i> o l’indeterminato
<i>unus</i>; e sentendosi il vantaggio di quella precisione
nel parlare ordinario, anche nello scrivere si
<span class="pagenum" id="Page_216">[216]</span>
ammetteva l’<i>ipse</i> e <i>ille</i>, o si surrogava l’articolo a
questi prenomi, come oggi si fa; talchè nelle litanie
che cantavansi in chiesa al tempo di Carlo Magno, il
popolo rispondeva <i>Ora pro nos, Tu lo adjuva</i>. In
tal modo s’introduceva o confermava l’uso dell’articolo,
caratteristico alle lingue dell’Europa latina, differente
però da quel de’ Greci e del gotico, i quali non
escludono la declinazione. Ed esso e gli ausiliarj vennero
a risarcire in chiarezza e analitica precisione ciò
che le lingue perdevano in dovizia e simmetria. Il
fondo però restava sempre latino, ed è noto che in
varj dialetti d’Italia occorrono intere frasi prettamente
latine, nel friulano per esempio; si scrissero poesie
bilingui, lunghe composizioni sardo-latine.
</p>

<p>
Nè le parole, dunque, nè il sistema grammaticale fa
mestieri derivare dagli invasori: ma poichè monumenti
mancano onde seguire storicamente questa trasformazione,
siam ridotti cercarla a tentone in qualche parola
sfuggita a quei che usavano la lingua letteraria.
</p>

<p>
Un singolare documento ci rimane nei comandi militari
dei tribuni: <i>Silentio mandata implete — Non
vos turbatis — Ordinem servate — Bandum sequite — Nemo
dimittat bandum — Inimicos seque</i>. Quel
<i>bandum</i> per <i>vexillum</i>, quel <i>sequite</i> e quel <i>turbatis</i>,
imperativi insoliti, sono i precursori delle contorsioni
che in ogni parlare si fanno pel comando delle
milizie. Dell’anno trentotto di Giustiniano trovasi un
istromento sopra papiro, fatto in Ravenna e già pieno
di modi all’italiana, come <i>Domo quæ est ad sancta
Agata; intra civitate Ravenna; valentes solido uno;
tina clusa, buticella, orciolo, scotella, bracile, baudilos</i>.
Ammiano Marcellino dice che i Romani del
suo tempo giacevansi <i>in carrucis solito altioribus</i>;
e <i>carrocia</i> per carrozza dice oggi il vulgo lombardo.
La <i>Storia miscella</i> riferisce al 583, che, mentre Commentiolo
<span class="pagenum" id="Page_217">[217]</span>
generale guerreggiava gli Unni, un mulo
gittò il carico, ed i soldati gridarono al lontano mulattiere
nella favella natia, <i>Torna, torna fratre</i>; onde
gli altri lo credettero un ordine di tornare indietro e
fuggirono. Ajmonino racconta che Giustiniano ebbe
prigioniero il re di certi Barbari, e fattoselo sedere a
lato, gli comandò di restituire le provincie conquistate,
e poichè quegli rispose <i>Non dabo</i>, l’imperatore replicò
<i>Daras</i>; forma nostrale del verbo <i>dare</i> al futuro.
</p>

<p>
Così la lingua parlata scostavasi più sempre dalla
scritta, sin a formarne due diverse; siccome anche i
Barbari conservavano la favella nazionale, ma per
ispiegarsi coi vinti adottavano un gergo fra il tedesco
e il latino, bilingui anch’essi. Ma se in altri paesi il
vinto gloriavasi di usar la lingua del vincitore come
segno d’emancipazione, l’Italiano preferiva l’antica
come ricordo di gloria; e il vincitore stesso che non
avea letteratura, si serviva di secretarj nostri, e perciò
della lingua latina onde scrivere le leggi. In queste sovente
alle parole latine s’aggiunge il sinonimo vulgare:
prova evidente dell’esistenza di questo, e che
trapela anche dalle poche carte di quell’età. Nel feudalismo,
trovandosi i signori diffusi ne’ castelli, in
contatto cogl’indigeni e non coi nazionali, smetteano
più sempre il tedesco, e diventava comune anche a
loro il vulgar nostro nel parlare, il latino nello scrivere.
</p>

<p>
Quando gli studj erano così scarsi, difficile dovea
riuscire lo scrivere questa lingua, mentre già in un’altra
si pensava e parlava; e ciascuna v’inseriva gli idiotismi
del proprio paese; e, come in idioma non famigliare,
vacillavasi per l’ortografia, pei reggimenti, pei costrutti.
Laonde ne’ rozzi scrittori di carte e di cronache è a
cercare l’origine dell’italiana, o dirò meglio il progressivo
mutarsi dell’antica nella nostra favella.
</p>

<p>
Nel musaico che papa Leone III poneva in Laterano
<span class="pagenum" id="Page_218">[218]</span>
il 798, cioè nella città più colta del mondo e pel ristoratore
degli studj, è scritto: <i>Beate Petrus dona vita
Leoni pp. e victoria Carulo regi dona</i>; dove già vedete
abbandonate le desinenze, e raccorcia la congiunzione.
Il testamento di Andrea arcivescovo di Milano
nel 908 legge: <i>Xenodochium istum sit rectum et gubernatum
per Warimbertus humilis diaconus, de
ordine sancte mediolanensi ecclesiae nepote meo et
filius b. m. Ariberti de befana, diebus vite sue</i>. E
quattro anni più tardi un altro: <i>Pro me, et parentorum
meorum, seu domni Landulphi archiepiscopi seniori
meo, animas salutem.</i> E altrove: <i>Foris porte qui Ticinensi
vocatur — Ego Radaperto presbitero edificatus
est hanc civorio sub tempore domno nostro</i>....
Strafalcioni così madornali, e fra persone addottrinate
come erano prelati roganti e notaj rogati, convincono
che il latino non parlavasi più nemmeno fra la classe
elevata; giacchè chi detta in lingua propria accorda
nomi e verbi senza dare in fallo, mentre in bizzarre
sconcordanze inciampa chi presume adoperarne una
differente. Di qui pure la durezza delle costruzioni, la
ineleganza degl’idiotismi, la mancanza di spontaneità,
la varietà degli stessi solecismi, attesochè non provenivano
da un comune modo di favellare, ma dal capriccioso
stento di ciascuno nel latinizzare il proprio
linguaggio.
</p>

<p>
Siccome Romani erano chiamati dal conquistatore
tutti i vinti, così romana o romanza fu detta la loro
favella, non solo in Italia, ma dovunque a colonie latine
si sovrapposero i Barbari. Nè però noi sogniamo con
quelli che credono una lingua romanza fosse parlata
in tutta l’Europa latina; fatto da nessun documento
provato, e dalla ragione smentito. Se latino non parlavano
le provincie neppure ai tempi più robusti dell’Impero,
allorchè da Roma venivano e leggi e magistrati,
<span class="pagenum" id="Page_219">[219]</span>
quanto meno dopochè furono inondate da popoli
di vulgari differenti e incolti?
</p>

<p>
Papa Gregorio V nel suo epitafio è lodato perchè
</p>

<p class="center">
<i>Usus francisca, vulgati et voce latina,</i><br />
<i>Instituit populos eloquio triplici.</i>
</p>

<p>
Questa lingua vulgare in Italia tenea molta conformità
col latino letterale: talchè Gonzone, italiano del 960,
dice che nel parlar latino gli era talvolta d’impaccio
l’abitudine della lingua vulgare, tanto a quella somigliante.
Pure que’ notaj o cronisti molte volte si tengono
obbligati a spiegare la parola latina con una
più conosciuta, la quale si riscontra identica a quella
che oggi usiamo; a modo de’ vulgari italiani sono nominate
alcune località indicate in esse carte, o persone
e mestieri; il vulgo poi attribuendo, come è suo stile,
soprannomi di beffa o di qualificazione, lo facea con
parole che diremmo italiane. Talvolta ancora lo storico
mette voci vulgari in bocca de’ suoi personaggi,
o lasciasi per abitudine cascar dalla penna idiotismi e
frasi, quali usavano nel parlare casalingo, e che ritraggono
non meno dell’ignoranza dello scrittore, che del
paese ond’egli è. Tutte prove che già era distinto il
linguaggio nuovo dall’antico.
</p>

<p>
Il domandare però quando la latina lingua nell’italiana
si trasformò, equivale al domandare in che giorno
un fanciullo diventò giovane, e di giovane adulto. E
come voi oggi vi credete quel di jeri, e di giorno in
giorno, restando lo stesso, vi cambiaste pure di bambino
in fanciullo, poi in adolescente, in uomo, in vecchio;
al modo stesso procede il travaglio delle lingue.
Ai pochi scienziati tornava comoda e gradita una lingua
comune, per cui mezzo partecipare i loro pensieri
anche a quelli d’altra favella; onde coltivarono il latino,
negligendo i vulgari. I signori avranno trattato degli
affari in dialetti tedeschi; ma quando era da ridurli in
<span class="pagenum" id="Page_220">[220]</span>
iscritto, ricorreano a <i>cherici</i> nostrali, che si servivano
di quel gergo da loro chiamato latino; gli strumenti
stendevansi da notaj colle formole antiche; in latino
erano dettate leggi e convenzioni; nè verun grande interesse
spingeva a svolgere le lingue vulgari. Le prediche
possiam credere fossero capite dalla gente comune,
come sono oggi quelle che, per mezza Italia, si recitano
in lingua tanto diversa dai dialetti: qualche volta però
il predicatore esponeva in latino, poi egli stesso o un
altro spiegava in vulgare. Nel 1189 consacrandosi
Santa Maria delle Carceri, Goffredo patriarca d’Aquileja
predicò <i>liberaliter et sapienter</i>: Gherardo vescovo
di Padova spiegò al popolo <i>maternaliter</i>, cioè tradusse
in vulgare. Nel 1267 assolvendosi il Comune di
Milano da censura incorsa per avere aggravezzato beni
d’ecclesiastici, vien letto l’atto in presenza di molti
congregati, <i>primo literaliter et secundo vulgariter,
diligenter, per seriem de verbo ad verbum</i>.
</p>

<p>
Fanciulleggiarono le lingue finchè scarse le comunicazioni
e gli affari in cui adoperarle; ma quando anche
il popolo, redento dalla servitù feudale, fu chiamato a
discutere de’ proprj interessi, dovettero acquistare
estensione e raffinamento i dialetti, non volendo l’uomo
ne’ consigli parlare altrimenti che nell’usuale conversazione,
nè potendo ciascuno avere in pronto il notaro che
esponesse i suoi sentimenti.
</p>

<p>
Non sorgono dunque le lingue nuove per arte e
proposito, ma dietro all’eufonia e all’analogia, secondo
la logica naturale e quell’istinto regolatore che così meraviglioso
si manifesta ne’ fanciulli. Alla parte poetica,
educatrice di ciascun dialetto, si univa l’erudizione, cioè
gli elementi trasmessi dal mondo antico; e così le
lingue moderne, poetiche e popolari di natura, acquistarono
coltura sull’esempio delle precedenti.
</p>

<p>
La separazione dei Comuni e dei feudi avea portato
<span class="pagenum" id="Page_221">[221]</span>
prodigiosa varietà di dialetti: quando si fusero in piccoli
Stati, e i piccoli in grandi, un dialetto speciale fu
tolto a raffinare di preferenza, e le nazioni acquistarono
anche quel che n’è distintivo primario, la lingua.
</p>

<p>
Ed anche in questa si rivela la condizione politica;
e mentre la Francia riducevasi a unità di dominio, e
con questa veniva unità di linguaggio; da noi, fra tanto
sminuzzamento di Stati, altrettanto se n’ebbe dei parlari,
e più d’uno recò innanzi pretensioni di priorità o
di coltura.
</p>

<p>
Un’opinione da scuola vorrebbe che prima in Sicilia
siasi parlato italiano. Se fosse, n’avrebbe rinfianco il
nostro assunto sulla poca influenza de’ Barbari: ma
altro è parlare, altro scrivere; e immiseriscono la quistione
quelli che attribuiscono la formazione della lingua
ad alcuni, e fors’anche a tutti i letterati, mentre
solo dal popolo essa riconosce vita e sovranità. Forse
che filosofi o poeti hanno l’intelligenza che inventa, e
la possanza che fa adottar le parole? al più, sanno dall’uso
arguire le leggi. Per ispiramento ghibellino, e
per adulazione a Federico II e sua corte si asserì che
in questa siasi primamente sostituita nel poetare la
lingua italiana alla provenzale. Ma i pochi frammenti
che ce n’avanzano, non differiscono dal toscano che
contemporaneamente si usava; e per indurre col Perticari
che il buon italiano si parlasse in quell’isola
prima che in Toscana, bisognerebbe non avessimo canzoni
in dialetto siculo, a gran pezza discosto dalla lingua
usata dagli scrittori.
</p>

<p>
Dante imperiale dice: «Perchè il seggio regale era
in Sicilia, accadde che tutto quello che i nostri precessori
composero in vulgare si chiama siciliano; il
che ritenemmo ancora noi, e i nostri non lo potranno
mutare». Ebbene, noi sfidiamo a trovare che altri
mai lo dicesse; e solo il Petrarca per condiscendenza
<span class="pagenum" id="Page_222">[222]</span>
d’erudito scrive che il genere della lingua poetica apud
<i>Siculos, ut fama est, non multis ante seculis renatum,
brevi per omnem Italiam ac longius manavit.</i>
Ove, del resto, s’intende di poesia, non di lingua;
e potrebb’essere che Federico, viste in Germania le
canzoni che i minnesingeri ripetevano per le Corti, volesse
averne alla sua in lingua italiana. Dante stesso,
quando antepone i Siciliani, non vuole intendere del
loro parlare; anzi i parlari riprova tutti, e quel della
gente media di Sicilia non trova migliore degli altri:
ma poichè colà sedevano que’ da lui vantatissimi Federico
e Manfredi, e accoglievano il fiore di tutta Italia,
al contrario de’ sordidi e illiberali principi del restante
paese, gli scrittori riuscivano in nulla diversi da ciò
ch’è lodevolissimo. Nè si creda (conchiude) che il siculo
o il pugliese sia il più bel vulgare d’Italia, giacchè
quei che bene scrissero se ne discostarono.
</p>

<p>
Dante pone che cose per rima vulgare in lingua d’<i>oc</i>,
cioè in provenzale, e in lingua di <i>sì</i>, cioè in italiano,
non siensi dette se non cencinquant’anni prima di lui,
lo che riporterebbe al 1150; e lo rincalza il commento
di Benvenuto da Imola. Quanto al provenzale, egli è
smentito da numerosi documenti; dell’italiano nulla
abbiamo di più certa antichità, tardi sentendosi il bisogno
di scriverlo, perchè già si possedeva il latino,
formato e nazionale. Una lingua che succede ad un’antica,
difficilmente sa sciogliersi dall’imitarla, anche dopo
che, formata ed ingrandita, viene assunta dagli scrittori.
Così avvenne della nostra, ove nel Trecento si
riscontra ancora la fisionomia materna nel non restringere
l’<i>au</i> in <i>o</i>, non mutare la <i>l</i> in <i>i</i> avanti ad <i>a b c f p</i>,
nè lo <i>j</i> in <i>g</i>, nè inserire la <i>i</i> avanti ad <i>e</i>.
</p>

<p>
È conforme alla natura dei vulghi che colla lingua
a parola finita, adoprata negli scritti, restasse la parlata
a parola tronca. Oltre poi il toscano, che fu elevato a
<span class="pagenum" id="Page_223">[223]</span>
lingua nazionale, io penso che anche gli altri dialetti
avessero già allora preso il carattere proprio che
tennero dappoi, e che traevano da fonti più lontane.
Se il Lombardo pronunzia l’<i>eu</i>, l’<i>u</i> e l’<i>on</i> e l’<i>an</i>, nasali
a modo francese, e contrae l’<i>au</i> in <i>o</i>, forse è debito
alle immigrazioni de’ Galli, anteriori ai Romani; donde
pure i tanti nomi di località, affatto gallici o celti,
e l’udirsi dal vulgo nostro voci proferite tal quale si fa
colle antiche galliche. Anche in altri dialetti si rinvengono
modi non adottati dagli scrittori, e che hanno
riscontro con provenzali; prova che sono anteriori alla
separazione delle due lingue.
</p>

<p>
Già le carte venete del <span class="smcap lowercase">XII</span> secolo mutano <i>g</i> in <i>z</i> (<i>verzene,
zorzi</i>); le bolognesi ci offrono <i>altare sanctæ Luziae,
Cazzavillanus, Cazzanimicus, Bonazunta, rivum Anzeli,
Delai de la Bogna, Adam de Amizo, Mulus de
Bataja, Arderici de Mugnamigolo</i>; sull’arco alzato
dai Milanesi, quando riedificarono la patria, eran nominati
<i>Settara, Mastegnianega, Prevede</i>, idiotismi
odierni; Boso Tosabò è uno de’ cinque consoli di giustizia
che nel 1170 compilarono gli statuti di Milano;
frà Buonvicino da Riva, che scriveva nel secolo seguente,
ha un dialogo fra la Madonna e un villano, che
comincia:
</p>

<div class="poem"><div class="stanza">
<p class="i01"><i>Chi loga se lumenta lo satanas rumor</i></p>
<p class="i01"><i>D’la verzene Maria matre del Salvator;</i></p>
</div></div>

<p>
e anch’oggi i villani dicono <i>chiloga</i> per qua (<i>hoc loco</i>),
e <i>lumentà</i> per ricordare, rammentare. Altre voci dei
dialetti serbano l’impronto delle dominazioni e comunicazioni
forestiere, greche a Ravenna, tedesche e spagnuole
in Lombardia, arabe e greche in Sicilia, levantine
a Venezia, francesi in Piemonte, mentre nei paesi
de’ Volsci, Sabini, Vejenti, Falisci, Sanniti, Marsi e di
là dal Tevere, maggiori reliquie sopravivono di romano
rustico. Tant’era lontano che tutte le città italiche
<span class="pagenum" id="Page_224">[224]</span>
parlassero il linguaggio stesso; fatto repugnante
a natura quand’anche non restassero prove del contrario,
e non vedessimo Dante poco di poi riprovare
quattordici dialetti, cioè le voci troppo zotiche e troppo
municipali, per iscegliere le più acconce <i>alla poesia</i>.
Ben merita considerazione che que’ primi scrittori
(comunque il lor paese natìo parli trinciato, e squarti
e scortichi le parole; o sdruccioli sulle desinenze, o le
strascichi, o adoperi voci bazzesche e croje quale le
lombarde già parevano a Dante, o accumuli frasi sgraziate
e villani costrutti), di qualunque parte fossero,
ingegnavansi, come oggi ancora si fa, d’accostarsi al
dialetto toscano. La quale norma generale, se non si
fosse voluta disconoscere da coloro che vennero a ragionar
poi sopra ciò che già si praticava, avrebbe schivate
deh! quante sofisterie e discussioni, che empirono
biblioteche intere per fare avviluppato e controverso
ciò che è chiaro e consentito col fatto.
</p>

<p>
Perocchè il linguaggio è come il diritto. Una logica
naturale domina la sua prima formazione, poi qualche
alto ingegno ajuta il popolo nel costituirlo; prende il
cumulo informe degli elementi di esso, ne trae il bello,
e dà norme alla lingua e la fissa. In quell’alto ingegno
il popolo non vede un tirannico comando, bensì la
fedele espressione del suo modo di essere, pensare,
sentire, quantunque nobilitato.
</p>

<p>
Ma mentre il nostro popolo conservò il titolo di
toscana alla lingua, i dotti la chiamarono dapprima
vulgare, quasi non conveniente che a vulgo; quando
essi l’assunsero, vollero dirla cortigiana, come destinata
a blandire le Corti dei signorotti; vergognatine poi, la
vollero dotta e letterata, non osando rifondervi la popolare
vitalità: di modo che la lingua che, svoltasi prima
ne’ paesi meno imbrattati da Barbari e retti a Comune,
potè ben presto divenire variata di melodie, dolce di
<span class="pagenum" id="Page_225">[225]</span>
cadenze, ricchissima di passaggi, flessibile ad esporre
concetti sublimi con Dante, teneri con Petrarca, vivaci
con Ariosto, civili con Machiavelli, ci tocca sentir ancora
discutere come nominarla, e quel ch’è più tristo, a quali
autorità conformarla.
</p>

<div class="chapter">
<h2 id="cap101-9">CAPITOLO CI.
<span class="smaller">Italiani letterati. Primordj della poesia nostra
fino a Dante.</span></h2>
</div>

<p>
E già la letteratura, che è espressione delle credenze,
degli usi, delle passioni de’ popoli, col fissarsi di questi
comincia a individuarsi anch’essa: ma la nostra non fu
la primogenita fra le neolatine. Il mezzodì dell’odierna
Francia, ridotto di buon’ora provincia (<i>Provenza</i>) dai
Romani, e che conservò traverso alla barbarie la costituzione
comunale, e al favore di questa fiorì di commercio
e civiltà, subito dopo il Mille intese alcuni poeti,
famosi col nome di Trovadori. Di essi sopravivono
molti componimenti, ma in generale pieni d’artifizj, di
giuochi di parole, di sensi ambigui, di amorose freddure,
di dispute fin nella galanteria, di rado o non mai
quell’ispirazione che va franca e semplice, non il fervido
linguaggio del cuore, nè tampoco l’individualità, avendo
e pregi e difetti comuni; e nessuno per avventura meritò
durevole lode letteraria. Noi li accenniamo in
primo luogo per un’opinione corsa secoli fa, e per
brev’ora resuscitata ai dì nostri, che la lingua italica
derivasse dalla provenzale<a class="tag" id="tag138" href="#note138">[138]</a>; poi perchè molti Italiani,
<span class="pagenum" id="Page_226">[226]</span>
per un precoce spirito d’imitazione, poetarono
in quella lingua, molti altri ne imitarono i modi e i
pensieri.
</p>

<p>
Folchetto di Marsiglia genovese fu il primo de’ nostri
che <i>trovasse</i> in provenzale; gli tenner dietro a Genova
Bonifazio Calvi, Percivalle e Simone Doria, Ugo di
Grimaldo, Jacopo Grillo, Lanfranco Cicala; in Piemonte
Pier della Caravana, Pier della Rovere, Nicoletto da
Torino che disputò con Ugo di San Ciro, e poeticamente
morì nel 1255 pel crepacuore di non vedersi corrisposto
dalla sua bella; ad Albenga Alberto Quaglia; a
Nizza Guglielmo Brievo; nel Monferrato Pier della Mula;
a Pavia un Lodovico; a Fossano un monaco; a Venezia
Bartolomeo Zorzi, che, preso in viaggio dai Genovesi e
tenuto prigione sette anni, avventò un serventese contro
Genova, poi liberato, fu messo castellano a Corone,
ove morì. Aggiungiamo Siccardo lombardo, che «dà
del poltrone a tutti i vicini suoi, ma ad ogni pericolo
è il primo a fuggire; s’inorgoglia delle arie grossolane,
che adatta a parole prive di senso»<a class="tag" id="tag139" href="#note139">[139]</a>. I più sono
dunque nell’alta Italia; però troviam ricordati Alberto
de’ Malaspina in Lunigiana, Paolo de’ Lanfranchi a Pisa,
Ruggerotto a Lucca, Migliore degli Abbati a Firenze,
Lambertino Bonarello a Bologna. Tanto comune era
<span class="pagenum" id="Page_227">[227]</span>
quel vulgare, e tanto credeasi opportuno alla poesia
più del nostro.
</p>

<p>
Va distinto Ugo Catola, perchè, in luogo di futili
galanterie, elevò il canto a fulminare la corruzione
de’ signorotti. Emerico di Peguilain, venuto in Italia
verso il 1201, vi rimase oltre cinquant’anni, festeggiato
alle corti di Monferrato, d’Este, dei Malaspina, componendo
canzoni popolari anche sopra soggetti di stagione,
la lotta degl’imperatori coi papi, de’ Guelfi co’ Ghibellini.
Largheggiò co’ trovadori Azzo VII d’Este signor
di Ferrara; e lui e le figliuole sue, come paragoni di
cortesia e di virtù, troviamo spesso cantati da poeti,
liberali di lodi a chi era liberale di doni. Carlo d’Angiò
nella conquista d’Italia fu accompagnato da Percivalle
Doria suddetto, il quale scrisse anche la <i>Guerra di
Carlo re di Napoli col tiranno Manfredi</i>. Allorchè
Corradino periva sotto la mannaja dell’Angioino, Zorzi
prorompeva: — Se il mondo cadesse in rovina per
catastrofe spaventosa, se quanto luce nell’universo si
trovasse sepolto in tenebra, non potrei farne lamento
maggiore che dell’aver veduto il giovane Corradino e
il duca Federico sì perversamente posti a morte. Oh
maledetta mille volte la Sicilia che lasciò commettere
tanto misfatto! Oh, le persone dabbene che possono
ormai aspettarsi, se non di vivere nell’abjezione?
ebbero giammai nemici più spietati che il conte
d’Angiò?»
</p>

<p>
In maggior nominanza rimase Sordello da Mantova,
che accoppiò la palma di guerriero, il mirto d’amante
<span class="pagenum" id="Page_228">[228]</span>
e l’alloro di poeta. Strane avventure di lui raccontano,
e degli amori suoi con Cunizza, sorella d’Ezelino IV:
ma lasciandole al romanzo<a class="tag" id="tag140" href="#note140">[140]</a>, noi diremo come delle
poesie sue le più ricantino d’amore, e in altro modo
che non ci aspetteremmo dall’<i>anima lombarda altera
e disdegnosa</i>; nè pare fosse appo i contemporanei in
quella nominanza di eroismo, in cui lo posero le cronache
mantovane e l’Alighieri. Si rivela piuttosto buontempone;
vantasi de’ trionfi sopra tutte le donne, come
un don Giovanni, senza delicatezza cavalleresca nè urbana;
invitato da Carlo d’Angiò a crociarsi, — Signor
conte (risponde), non esigete da me ch’io vada a cercar
la morte. Per coteste acque salse troppo presto si guadagna
il paradiso: io non ho fretta d’ottenerlo, e il più
tardi possibile voglio arrivare all’eternità». Ameremmo
credere che le prime fossero millanterie, profonda
ironia le seconde; giacchè altrove Sordello, disdegnoso
ed elevato, nè a grandezza nè a potenza riguardando,
sfolgora la viltà dovunque gli appaja. Tal è il
famoso suo <i>serventese</i> in morte di ser Blacasso, ove
con ardimento ingiurioso i pezzi del cuore di quel
forte manda ai varj re, a ciascuno rinfacciando il poco
cuor suo.
</p>

<p>
Non vogliamo dimenticate alcune poesie, nelle quali
i Valdesi espressero le loro dottrine religiose, in un
dialetto che ai Lombardi s’accosta più che non facciano
oggi quel di Genova o del Monferrato, sicchè datevi
la terminazione odierna e sono italiane<a class="tag" id="tag141" href="#note141">[141]</a>. Nè tra
<span class="pagenum" id="Page_229">[229]</span>
noi mancò chi coltivasse il francese, e in esso dettarono
Marco Polo, Brunetto Latini, Da Canale e varj
romanzieri.
</p>

<p>
Se tardi fu scritta la lingua vulgare in Italia, non ne
inferite che tardi si svolgesse; bensì, considerandosi il
latino come lingua nazionale e poco differendo dalla
parlata, non v’era perchè i dotti avessero ad affrontare
le troppe difficoltà del maneggiare una favella non mai
scritta, e per conseguenza incerta e scarmigliata nelle
forme, nelle voci, nell’ortografia. Gl’Italiani, come rimpiansero
sempre l’antica grandezza di Roma, e, qualvolta
poterono di sè, prescelsero ordinamenti consoni
agli antichi almen di nome, così più tenaci conservarono
la latina lingua ne’ pubblici atti fin al secolo
nostro, anche per imitazione della curia romana, cui
il far così tornava necessario perchè corrispondeva con
tutto il mondo. Più dovettero farlo i padri nostri,
anche quando la crescente libertà li recava a trattare
più spesso gl’interessi proprj, benchè già il parlare
avesse assunto le forme nuove. Ma qual latino fosse,
se già non bastassero le carte addotte qua e là, potrà
darcene indizio Odofredo, celebre professore dell’università
di Bologna, il quale terminando il discorso del
Digesto, così congedava gli scolari: <i>Dico vobis, quod
in anno sequenti intendo docere ordinarie, bene et
legaliter sicut unquam feci. Non credo legere extraordinarie,
quia scholares non sunt boni pagatores;
quia volunt scire sed nolunt solvere, juxta illud,
<span class="pagenum" id="Page_230">[230]</span>
<span class="upright">Scire volunt omnes, mercedem solvere nemo</span>.
Non habeo vobis plura dicere; eatis cum benedictione
Domini</i><a class="tag" id="tag142" href="#note142">[142]</a>. In tutte le età le epistole della
cancelleria pontifizia furono di gran lunga migliori,
per le parole come per le cose. Fra i chiostri sorse
qualche scrittore nell’<span class="smcap lowercase">XI</span> secolo, lontano a pezza dai
classici, ma più preciso e purgato che non qualche
autore della decadenza dell’Impero: molti già ne mentovammo,
e non vuolsi dimenticare Arrigo da Settimello,
il quale, dal vescovo di Firenze spogliato di
un pingue benefizio e ridotto a povertà, se ne spassionò
nell’elegia <i>De diversitate fortunæ et philosophiæ
consolatione</i>, quattro libri di latinità non affatto infelice<a class="tag" id="tag143" href="#note143">[143]</a>,
e saliti a così pronta fama, che vivo l’autore
leggeansi nelle scuole. Facilmente si potrebbe rovistarne
d’altri: ma chi usa una lingua separata dalla
vita attuale, n’ha sempre scapito e al raziocinio e alla
immaginazione, forme vecchie traendosi dietro i vecchi
pensieri.
</p>

<p>
Neppure il greco fu dimenticato; e i monaci Basiliani,
diffusi nel mezzodì dell’Italia, lo conservavano nell’uffiziatura:
nelle crociate poi si cominciò studiarlo anche
per uso pratico, e qualche autore fu allora portato
dalla Grecia, come portavansi reliquie. Per commissione
di Eugenio III e per suffragare all’anima di suo
figlio, Burgondione giudice di Pisa mutò in latino
alquante omelie del Grisostomo, le opere di Giovanni
Damasceno, e la <i>Natura dell’uomo</i> di Gregorio di Nissa.
</p>

<p>
Crebbe allora anche la messe delle storielle sacre e
de’ miracoli o falsi o alterati, massime sulla passione
di Cristo, notando di prodigi ogni zolla della Palestina,
<span class="pagenum" id="Page_231">[231]</span>
ogni nonnulla portato di colà: e Jacopo da Varagine
pel primo, dopo gli antichi biografi degli eremiti, nella
<i>Leggenda dorata</i> raccolse vite de’ santi, zeppe di
favole<a class="tag" id="tag144" href="#note144">[144]</a>. In reputazione meno rea sono quelle di
frà Pietro Calo da Chioggia: ma tra la farragine indigesta
e sconcia delle leggende allora comparse, i Protestanti
menarono gran rumore del <i>Liber conformitatum
sancti Francisci cum domino nostro Jesu
Christo</i>, di scempia semplicità. Bartolomeo da Lucca,
vescovo di Torcello e amico di Tommaso d’Aquino,
stese una storia ecclesiastica fino al 1313, copiando
quel che trovò, e conservandoci importanti notizie.
</p>

<p>
Guido delle Colonne, giudice messinese, fu alcun
tempo in Inghilterra, ove scrisse <i>De regibus et rebus
Angliæ</i>, opera lodata, che il cronista inglese Roberto
Fabyan usurpò. Nel 1287 già vecchio, da Ditti e Darete
cretese tradusse o compilò <i>De rebus trojanis</i>, opera
divulgatissima, volta poi in tutte le lingue, e nella nostra
già nel 1333 da Matteo di ser Giovanni Bellebuoni
pistojese, ed una delle prime messe a stampa<a class="tag" id="tag145" href="#note145">[145]</a>.
</p>

<p>
Anco furono in uso biblioteche, tesori, specchi o con
altro nome enciclopedie di tutto quel che un autore
imparasse; libri di opportunissimo soccorso in quella
penuria di libri. Il <i>Catholicon</i>, o Somma universale di
Giovanni Balbi genovese, è una tavola alfabetica e ragionata
di quanto allora gli Europei sapevano, e per
attestazione dell’autore <i>valet ad omnes fere scientias</i>.
</p>

<p>
Il latino non era soltanto lingua de’ letterati, ma
<span class="pagenum" id="Page_232">[232]</span>
correva tra il vulgo, non altrimenti che oggi il toscano
ne’ paesi d’altro dialetto; e Gaufrido Malaterra, nel
proemio alla cronaca sua, adduce canzoni da lui composte
ad istanza del principe <i>plano sermone et facili
ad intelligendum, quo omnibus facilius quicquid
diceretur patesceret</i>; e quando a re Ruggero nacque
Simone poco dopo la morte del primogenito, fece
questa:
</p>

<div class="poem"><div class="stanza">
<p class="i01"><i>Patre orbo</i></p>
<p class="i01"><i>Gravi morbo</i></p>
<p class="i01"><i>Sic sublato filio,</i></p>
<p class="i01"><i>Unde doleret</i></p>
<p class="i01"><i>Quod careret</i></p>
<p class="i01"><i>Hæreditati gaudio,</i></p>
<p class="i01"><i>Ditat prole</i></p>
<p class="i01"><i>Quasi flore</i></p>
<p class="i01"><i>Superna prævisio.</i></p>
</div></div>

<p>
I quali versi ci presentano la misura e la rima alla
moderna, e c’invitano a cercare se sia vero che dai
Provenzali noi imparammo il verseggiare.
</p>

<p>
Come una lingua parlata differente dalla scritta, così
ci si fa credibile che, colla poesia metrica, cioè misurata
per lunghe e brevi, tra i Romani ne vivesse una
ritmica, attenta solo al numero delle sillabe. Tale dovette
essere la primitiva dei versi Saturnj e del carme
Arvale, e degli altri carmi deprecatorj, medici, magici,
che recitavansi <i>assa voce</i>, vale a dire senz’accompagnamento
musicale, ma con una danza virile, ove col piede
marcavasi l’accento<a class="tag" id="tag146" href="#note146">[146]</a>; e le canzoni convivali ricordate
da Catone, ove al suon della tibia recitavansi le
<span class="pagenum" id="Page_233">[233]</span>
lodi de’ maggiori. Chi abbia intelligenza dell’accento
latino, facilmente si persuaderà che ai canti mal potea
servire la misura prosodica, bensì la ritmica. E tali noi
crediamo durassero i versi Fescennini, lacchezzo del
popolo; e tali i canti militari e bacchici e da celia, di
cui ci conservò taluni Svetonio, come alcune strofe di
Adriano imperatore, indocili alle conosciute misure<a class="tag" id="tag147" href="#note147">[147]</a>.
</p>

<p>
L’imitazione greca introdusse i metri dattilici, ma
come armonia fittizia, arbitraria, non mai connaturata
colla lingua, e preoccupandosi delle convenienze accidentali
del metro o di pretese analogie coi modelli
greci, anzichè della vera pronunzia; tant’è vero che
spesso il tono cadeva sulle brevi, e un gran numero
di sillabe rimanevano incerte. Questa melopea tutt’artifiziale
rendeva più corruttibile la quantità, che non
negl’idiomi dove aveva un’esistenza naturale, come
sarebbero il greco e il sanscrito: e per quanto i poeti
cercassero crescere armonia ai loro versi sottomettendo
a un ordine sistematico i piedi liberi, cioè determinando
la successione de’ dattili e degli spondei, e
regolando il posto delle cesure e fin la lunghezza delle
parole<a class="tag" id="tag148" href="#note148">[148]</a>, l’armonia non acquistò in Roma nè tampoco
la forza d’un’abitudine. I Barbari affluenti colà,
introduceano sempre più parole ribelli alla prosodia;
<span class="pagenum" id="Page_234">[234]</span>
e la pronunzia, men rispettosa alle tradizioni letterarie,
riconduceva le capricciose differenze di quantità a una
specie d’unità: i poeti dapprima variarono le regole
prosodiche, poi confessarono d’ignorarle<a class="tag" id="tag149" href="#note149">[149]</a>, e sul
tipo dell’antico esametro si foggiarono versi che sistematicamente
s’allontanavano da ogni misura.
</p>

<p>
Cessata la classica squisitezza, rivalsero le forme
indigene; e ciò viepiù in grazia del cristianesimo, dove
l’ispirazione era più personale e più dominante il sentimento,
talchè i poeti, invece di subordinare le loro
emozioni a una misura inanimata, vollero appropriarla
ai pensieri, e l’espressione melodica sostituirono alla
regolarità plastica. Allora dunque si neglesse la quantità
delle sillabe per curarne solo il numero, e lasciare
campo alla musica; e l’orecchio, ineducato a quella
finezza, preferì essere carezzato dalla rima. Di tal modo
abbiamo versi d’autori<a class="tag" id="tag150" href="#note150">[150]</a>, iscrizioni, inni della
Chiesa, facili al canto ma ribelli alla prosodia; e se ne
variò la misura, sempre con ragione al numero, non
alla quantità delle sillabe.
</p>

<p>
<span class="pagenum" id="Page_235">[235]</span>
</p>

<p>
La rima conobbero i classici e latini e greci, e sebbene
la evitassero come poco acconcia alla metrica,
talvolta accumularono le consonanze in modo, da non
potere attribuirle a inavvertenza<a class="tag" id="tag151" href="#note151">[151]</a>. Questo vestire di
forma più musicale i pensieri, e rendere più sensibile
l’armonia, piacque ognor meglio al declinare del latino,
e man mano che sentivasi la necessità di dare un ritmo
più libero ed espressivo a concetti, sui quali il sentimento
acquistava maggiore imperio. Da prima bastava
l’assonanza, cioè la cadenza simile della sillaba estrema
o delle due ultime nelle voci sdrucciole<a class="tag" id="tag152" href="#note152">[152]</a>; poi si
vollero eguali tutte le lettere che succedessero all’accento
tonico. Leonini furono denominati questi versi;
forse ad indicarne la forza, o forse da Leone benedettino
di San Vittore a Parigi, fiorito verso il 1190, che
(fatto non raro tra quella nazione) se n’attribuì il
<span class="pagenum" id="Page_236">[236]</span>
merito benchè assai prima fossero in uso<a class="tag" id="tag153" href="#note153">[153]</a>. E la
rima passò in tutte le lingue romanze, come già l’avevano
gli Arabi e i popoli settentrionali, il cui esempio
potè forse divulgarla tra noi, certo non la insegnò.
</p>

<p>
Chi non badi alla quantità, già può nei classici latini
riscontrare la misura dei nostri versi quinarj, senarj,
settenarj, ottonarj, di cui le combinazioni crebbero e
si svincolò l’andamento quando furono destinati al
canto ecclesiastico<a class="tag" id="tag154" href="#note154">[154]</a>. L’eroico nostro viene dagli
endecasillabi antichi, o dal saffico o dal giambo iponazio<a class="tag" id="tag155" href="#note155">[155]</a>:
fu consueto nei secoli bassi, e in quello i
soldati confortavansi nel 900 a custodire gli spaldi di
Modena (t. <span class="smcap lowercase">V</span>, p. 339). Del decasillabo, ignoto ai Latini e
ai Provenzali, si fa merito a ser Onesto bolognese<a class="tag" id="tag156" href="#note156">[156]</a>.
E sempre la poesia sottometteasi alla musica; come
<span class="pagenum" id="Page_237">[237]</span>
attestano anche i nomi di canzone, cantilena, sonetto,
aria, ballata, antifona, responsorio.
</p>

<p>
Che mestieri dunque di cercare da’ Provenzali le
nostre forme poetiche? erano evoluzione logica del
progresso della versificazione, del sottentrare le lingue
antiprosodiche, e dell’associarsi più intimamente la
poesia colla musica. Bensì da loro ci vennero le canzoni
a versi disuguali e rime incrociate, chiuse con un
invio, le quali noi intitoliamo petrarchesche; e il faticoso
intreccio delle sestine antiche e delle ballate, ove
ad ogni dato spazio ricorre il verso o il vocabolo medesimo.
Il loro sonetto fu ben altro dai nostri, dei
quali il più antico che ci resti attribuiscono a Pier delle
Vigne<a class="tag" id="tag157" href="#note157">[157]</a>; determinato poi regolarmente da Guitton
d’Arezzo, che vogliono pel primo usasse gli ottonarj.
Meritano al Boccaccio l’invenzione dell’ottava<a class="tag" id="tag158" href="#note158">[158]</a>,
della quale non è che mutilazione la sestina moderna.
De’ terzetti grandemente si piacquero i primi nostri
poeti. Così via via la versificazione perfezionavasi, combinando
in maniera più melodica elementi più conformi
alla natura della lingua.
</p>

<p>
La Sicilia udì verseggiare italiano Pier delle Vigne,
Federico II, Enzo e Manfredi suoi figli (pag. 122).
Sembrano anteriori Ciullo d’Alcamo e Mazzeo Ricco
di Messina, e più forbito Rinaldo d’Aquino, Jacopo
notajo da Lentino, e Guido delle Colonne. Contemporanei
coltivavano poesia in Toscana due Buonagiunta
da Lucca, Chiaro Davanzati, Salvino Doni, Guido Orlandi,
Noffo notajo d’Oltrarno, che si nominano solo
perchè primi. Già lodammo san Francesco e frà Pacifico,
e forse sin dal 1177 poetava Folcalchiero Folcalchieri
<span class="pagenum" id="Page_238">[238]</span>
senese, parendo alludere alla pace di Costanza
quando col verso — Tutto lo mondo vive senza guerra»
comincia la più antica canzone di nostra favella. Dante
da Majano, per fama invaghitosi della Nina Sicula,
ricambiò versi con essa, dove non si  riscontra differenza
fra lui toscano e lei siciliana; tant’è vero che
tutti s’ingegnavano di conformarsi allo stesso tipo.
</p>

<p>
Più rozzamente, ma pure scriveasi nel settentrione
d’Italia; e i milanesi Pietro Besgapè che fece la storia
del Vecchio e Nuovo Testamento, e frà Buonvicino da
Riva che insegnò le belle creanze<a class="tag" id="tag159" href="#note159">[159]</a>, e Guido da
<span class="pagenum" id="Page_239">[239]</span>
Sommacampagna retore veronese che nel 1360 espose
<i>lo tractato e la arte delli ritmi vulgari</i><a class="tag" id="tag160" href="#note160">[160]</a>, non
vagliono se non ad attestare quanto già allora fosse
superiore il dialetto toscano.
</p>

<p>
Tanto basta perchè più non si ripeta quel triviale
dettato, aver Dante creato la lingua e la poesia italiana;
egli che nel suo trattato <i>De vulgari eloquio</i> esamina e
giudica gli scrittori che lo precedettero, condannando
quelli che la lingua accettarono tal quale si parlava
senza forbirla; e anche nella <i>Divina Commedia</i> gli
accusa che non s’ispirassero al sentimento, e volessero
piacere con altri ornamenti che colla verace espressione
dell’amore<a class="tag" id="tag161" href="#note161">[161]</a>.
</p>

<p>
Severissimo egli si mostra a Guitton d’Arezzo, eppure
costui, dotto di provenzale, francese, spagnuolo,
sotto forme ruvide espose alti concetti, sì nei versi
come in quaranta lettere di vario soggetto, e le più
scritte per edificazione delle anime, per incorare a
virtù i cavalieri Gaudenti, ai quali apparteneva, esortare
alla pace Firenze e l’altre città di Toscana, e per
poco che siano dirugginate, appajono tutt’altro che
spregevoli.
</p>

<p>
Jacopone da Todi, letterato e dottore, intese a guadagni
e voluttà sin quando, assistendo ad uno spettacolo
ed essendo caduto il palco, vi rimase ammazzata sua
moglie, alla quale scoprendo il seno, la trovò stretta di
cilicio sotto le vesti scialose. Compunto, si rese terziario
di san Francesco, e per attirarsi disprezzo, si
finse mentecatto. Eccogli addosso le baje de’ fanciulli,
<span class="pagenum" id="Page_240">[240]</span>
la persecuzione de’ suoi frati e di papa Bonifazio VIII;
e cacciato prigione, vi canta versi e sacre laudi, grossolane
e scorrette, pure a volta robuste e spontanee di
pensieri come d’espressioni. Nel primo ordine de’ Francescani
non fu voluto ricevere se non dopo avere scritto
sul disprezzo del mondo; ma passar sacerdote non
volle mai.
</p>

<p>
Brunetto Latini ci lasciò in vulgare il <i>Tesoretto</i>, raccolta
di precetti morali in settenarj rimati a coppia.
«Fu dittatore (segretario) del Comune di Firenze, ma
fu mondano uomo. Fu egli cominciatore e maestro in
digrossare Fiorentini, e farli scorti in bene parlare e
in sapere giudicare e reggere la repubblica secondo la
politica» (<span class="smcap">Villani</span>). Perseguitato da re Manfredi, riparò
in Francia presso Luigi IX, ove scrisse il <i>Tesoro</i>, che
vollero dire enciclopedia di quel tempo, mentre non è
che un affastellamento di cose desunte dalla Bibbia, da
Plinio, da Solino. E dic’egli, <i>le composa en français
pour ce que nous sommes en France, et par ce que la
parleure en est plus delitable et plus commune à tous
gens.</i> L’originale rimase inedito, ma due traduzioni italiane,
contemporanee all’autore, di idee e vocaboli molti
accrebbero la nostra lingua, e dovettero a lungo conservarsi
in pregio, se all’introdursi della tipografia furono
delle prime date alla stampa<a class="tag" id="tag162" href="#note162">[162]</a>.
</p>

<p>
Buje nella forma e tutte lambiccature mi sembrano
le rime, in cui Cino da Pistoja celebrò la bella Selvaggia:
eppure il lodano di eleganza e dolcezza, e Dante
asserisce che le costui canzoni e le sue aveano «innalzato
il magistero e la potenza del dire italico, il quale
essendo di vocaboli tanto rozzi, di perplesse costruzioni,
<span class="pagenum" id="Page_241">[241]</span>
di difettosa pronunzia, di accenti contadineschi,
era stato da essi ridotto così egregio, così districato,
così perfetto e civile». Gran lode meritò commentando
il Codice, e cacciato in bando perchè ghibellino, era
chiesto a gara dalle università.
</p>

<p>
Guido Guinicelli bolognese, spatriato coi Lambertazzi,
e morto in esiglio due anni dopo, fu chiamato da Dante
«nobile e massimo, e padre suo, e de’ migliori che
mai cantassero rime d’amore dolci e leggiadre... il
primo da cui la bella forma del nostro idioma fu dolcemente
colorita, la quale appena dal rozzo Guittone
era stata adombrata»<a class="tag" id="tag163" href="#note163">[163]</a>. Poco ce ne rimane e guasto,
ma abbastanza per vedervi elevazione e vigore,
pensamenti nobili, stile dirozzato, da far meraviglia in
autore di seicento anni fa; se non avessimo anche e
prose e versi di esso Guittone, troppo superiori al concetto
che vorrebbero darcene l’Alighieri e chi gli fa eco.
</p>

<p>
Sorvolò ai precedenti il fiorentino Guido Cavalcanti,
che, cantando la Mandetta di Tolosa<a class="tag" id="tag164" href="#note164">[164]</a>, mischiò la
<span class="pagenum" id="Page_242">[242]</span>
filosofia all’amore, e usò la lingua con una forbitezza
tutta moderna.
</p>

<p>
Insieme v’avea non pochi che adopravano la prosa
sia a prediche, sia a cronache, come già notammo, sia a
traduzioni, le quali soglion essere utilissimo esercizio
delle nuove lingue. Frà Guidotto da Bologna nel <i>Fior
di retorica</i> vulgarizzò compendiando il libro ad Erennio;
e — conoscendo te e la tua gran bontade, alto
Manfredi, lancia e re di Cicilia, siccome a diletto e caro
signore nell’aspetto de’ valenti principi del mondo, essere
sovra gli altri re grazioso, ho compilato questo
Fiore, nel quale, secondo il mio parere, voi potete
avere sufficiente ed adorno ammaestramento a dire in
piuvico ed in privato». Ma forse le molte traduzioni
di quel tempo non sono dal latino, bensì dal francese;
e di là i romanzi, di là molte delle Cento Novelle, dedotte
dal monaco di Montalto.
</p>

<p>
Sono questi, che, usando del popolo le parole, ma
combinandole secondo l’ingegno naturale e la coltura
propria, stabilirono il primato della lingua toscana,
contrastato indarno da coloro che vollero tenere di
Dante piuttosto le mal chiarite dottrine, che non gl’immortali
esempj. Esempj così grandiosi e inaspettati,
ch’egli fu salutato qual creatore non solo della poesia
ma della lingua: mentre e dell’una e dell’altra non fece
che accogliere le tradizioni, accostandovi la fiaccola
del genio; tanto più mirabile quanto men colta era la
restante Europa, e scarsamente conosciuti gli antichi
modelli.
</p>

<p>
Dimenticati questi, l’immaginazione avea preso due
vie, delle idee religiose e delle cavalleresche; e dalle
prime era venuta una serie di leggende, applicate a personaggi
e tempi diversissimi, e che costituivano una
mitologia cristiana, di gran lunga men bella della gentilesca,
ma più morale ed efficace, e cui forma erano
<span class="pagenum" id="Page_243">[243]</span>
l’allegoria e la visione. La cavalleria, portata in Europa
colle crociate, ed avvivata dall’alito di queste, avea partorito
tutte quelle imprese degli eroi della Tavola Rotonda
e de’ paladini di Carlo Magno, oppure vestito alla
moderna i compagni di Alessandro Macedone, e inventato
genealogie delle Case regnanti e principalmente
della francese. In questi predominavano la satira e il
grottesco, fosse nel narrare imprese ridicole, fosse nell’esagerare
le eroiche ed esporle sogghignando. Trovammo
pure i poeti storici, narrazioni sprovvedute di
fantasia.
</p>

<p>
Il sentimento individuale esprimevasi nella lirica,
tutta d’amore; ma se teneva forma leggera e spensata
fra Provenzali e Francesi, in Italia ben presto la assunse
colta, divenne platonico e metafisico, tanto che fu mestieri
di commenti alle canzoni amorose<a class="tag" id="tag165" href="#note165">[165]</a>. Il sentimento
e la bellezza ne scapitavano; ma faticando ad
esprimere quelle idee o ad analizzarle, la lingua prendeva
ampiezza e vigore.
</p>

<p>
Anche i tanti <i>fabliaux</i> e poemi e romanzi in francese,
in tedesco, in provenzale, in italiano, erano rozzi
di apparenza e scempj di concetto, istintivi piuttosto
che d’arte; nè era sorto chi (uffizio de’ poemi primitivi)
raccogliesse tutte le tradizioni viventi, le combinasse
colla scienza più raffinata del suo tempo, mescolasse
la satira, la storia, l’amore, la devozione e, forme loro,
la lirica, il dialogo, il racconto, l’allegoria; e culto,
dogmi positivi, istituti civili, fatti storici, speculazioni
filosofiche e teologiche unisse mediante il proprio genio,
e coll’arte che sola può eternare le opere. Ciò fece
Dante con ingegno sommo ajutato dai casi.
</p>

<p>
<span class="pagenum" id="Page_244">[244]</span>
</p>

<p>
Discendente (1265-1321) da un Cacciaguida, che erasi meritato il
paradiso crociandosi dietro all’imperatore Corrado, a
nove anni capitato coi parenti in casa di Folco de’ Portinai
quando si festeggiava il calen di maggio, vide
Bice figlia di questo, la quale «di tempo non trapassava
l’anno ottavo, era leggiadretta assai, e ne’ suoi
costumi piacevole e gentilesca, bella nel viso, e nelle
sue parole con più gravezza che la sua piccola età non
richiedea. E Dante così la ricevette nell’animo, che altro
sopravvegnente piacere la bella immagine di lei spegnere
nè potè nè cacciare» (<span class="smcap">Boccaccio</span>). Sopra l’amata
fanciulla cominciò egli a far versi, inviandoli, com’era
costume, ad altri poeti toscani, che o l’avranno dissuaso
da una via dove il prevedevano emulo, o donato
di que’ compassionevoli conforti che somigliano ad insulto.
Chi si commove alla passion vera, sentirà quant’egli
e come l’amasse allorchè scriveva: — Questa gentilissima
donna venne in tanta grazia delle genti, che,
quando passava per via, le persone correano per veder
lei; e quando fosse presso ad alcuno, tanta onestà venia
nel cuore di quello, che non ardìa di levare gli occhi
nè di rispondere al suo saluto. Ed ella coronata e vestita
d’umiltà s’andava, nulla gloria mostrando di ciò
ch’ella vedeva e udiva. Dicevano molti, poichè passata
era, <i>Questa non è femmina, anzi è de’ bellissimi angeli
del cielo</i>; ed altri dicevano, <i>Questa è una meraviglia:
che benedetto sia il Signore, che sì mirabilmente
sa operare!</i> Io dico ch’ella si mostrava sì gentile,
che quelli che la miravano, comprendevano in loro una
dolcezza onesta e soave tanto, che ridire nol sapevano;
nè alcuno era, lo quale potesse mirar lei, che nel principio
non gli convenisse sospirare»<a class="tag" id="tag166" href="#note166">[166]</a>.
</p>

<p>
<span class="pagenum" id="Page_245">[245]</span>
</p>

<p>
Bice si maritò in un de’ Bardi; ma ben presto (racconta
esso poeta) «lo Signore della giustizia chiamò
questa nobile a gloriare sotto l’insegna di quella reina
benedetta virgo Maria, lo cui nome fue in grandissima
reverenza nelle parole di questa beata Beatrice».
Dante, a cui, com’è dell’anime passionate, parve tutto
il mondo avesse a prender parte al suo lutto, per lettera
ne informò re e principi; poi, affine di distrarsi,
si affondò in solitarj studj, e promise seco stesso di
«non dir più di questa benedetta infintanto che non
potesse più degnamente trattar di lei»; e sperava dirne
«quello che mai non fu detto d’alcuna».
</p>

<p>
Gli amori suoi raccontò nella <i>Vita nuova</i>, il primo
di quei libri intimi alla moderna, dove uno analizza il
sentimento e rivela le recondite sue tribolazioni. Dettato
troppo spesso con pretensione erudita e scolastica
aridità, qui e qua con semplice candore, come di chi
narra se stesso, e governata da una malinconia non arcigna,
Dante vi si mostra poeta più che in molte poesie;
contempla Beatrice nelle visioni, anche molt’anni dopo
morta, e ne favella come fosse di jeri. A tale entusiasmo
voi sentite che non riuscirà uomo nè scrittor vulgare:
e se tanto soffriva per amore, che doveva essere
<span class="pagenum" id="Page_246">[246]</span>
quando vi si unissero i patimenti politici, l’esiglio immeritato,
e il cader con indegni?<a class="tag" id="tag167" href="#note167">[167]</a>.
</p>

<p>
Il profondo sentire lo spingeva a volersi cingere il
cordone di san Francesco, poi se ne distolse per mescolarsi
ne’ parteggiamenti cittadini: dai quali spinto
fuor di patria, ideò e compì un’epopea affatto differente
dagli esempj classici, di cui aveva imperfetta notizia.
L’<i>Iliade</i> esponeva le vicende guerresche; l’<i>Odissea</i>, il vivere
domestico de’ principotti greci; l’<i>Eneide</i>, la grandezza
di Roma. Questa Roma stessa avea Dante veduta
quando, l’anno 1300, centinaja di migliaja di pellegrini
vi accorrevano al giubileo, mossi da un unico pensiero,
la salute dell’anima, eppur ciascuno portandovi gli affetti,
le passioni, le fantasie proprie. Il devoto entusiasmo
di tutta cristianità si accentrò nel poeta, il quale
tolse a cantar l’uomo, e come i suoi meriti in terra
sono retribuiti nell’altro mondo. Il dispetto verso gli
uomini, l’aver toccato con mano le miserie d’Italia, il
conversare cogli artisti che allora, innovando la pittura,
gli davano esempio di nobili ardimenti, maturarono la
vasta sua facoltà poetica; e amore, politica, teologia,
sdegno gli dettarono la <i>Divina Commedia</i>, che, come
l’epopea più ardita, così è l’opera più lirica di nostra
favella, giacchè nel canto egli trasfonde l’ispirazione
propria, l’entusiasmo onde ardeva per la religione, per
la patria, per l’impero, e gl’immortali suoi rancori.
</p>

<p>
Nel tempio, nel duomo eransi tutte le arti novamente
congiunte, com’erano state prima che il separarsi raffinasse
le singole, a scapito dell’universale espressione.
Così Dante ripigliava l’epopea vera, che comprendesse
<span class="pagenum" id="Page_247">[247]</span>
i tre elementi di racconto, rappresentazione, ispirazione,
i lanci dell’immaginativa e le speculazioni del
raziocinio; toccasse all’origine e alla fine del mondo;
descrivesse terra e cielo, uomo, angelo e demonio, il
dogma e la leggenda, l’immenso, l’eterno, l’infinito,
colle cognizioni tutte dell’intelligenza sua e del popolo.
Laonde il suo poema riuscì teologico, morale, storico,
filosofico, allegorico, enciclopedico; pure coordinato a
insegnar verità salutevoli alla vita civile<a class="tag" id="tag168" href="#note168">[168]</a>.
</p>

<p>
Il Boccaccio, di poco a lui posteriore, lasciò cadersi
dalla penna che scopo unico ne fosse il distribuir lodi
o biasimo a coloro, di cui la politica e i costumi reputava
onorevoli o vergognosi, utili o micidiali. Ridurre
un sì vasto concetto alla misura di un libello d’occasione!
e forse era siffatta l’opinione de’ vulgari, soliti
a non veder che allusioni e attualità, perchè in fatto
stanno racchiuse nelle verità eterne, e in quella vastità
dei generali che è il carattere degl’ingegni elevati. Ma
a gran torto s’appongono coloro che solo un’allegoria
politica vogliono trovare in un poema, cui poser mano
cielo e terra. Il problema cardinale, che Eschilo presentiva
nel <i>Prometeo</i>, che Shakspeare atteggiò nell’<i>Amleto</i>,
che Faust cercò risolvere colla scienza, don Giovanni
colla voluttà, Werter coll’amore, fu l’indagine di Dante
come di tutti i pensatori; questo contrasto fra il niente
e l’immortalità, fra le aspirazioni a un bene supremo,
e l’avvilimento di mali incessanti.
</p>

<p>
<span class="pagenum" id="Page_248">[248]</span>
</p>

<p>
«L’autore, in quel tempo che cominciò questo trattato,
era peccatore e vizioso, ed era quasi in una selva
di vizj e d’ignoranza; ma poichè egli pervenne al monte,
cioè al conoscimento della virtù, allora la tribolazione
e le sollecitudini e le varie passioni procedenti da quelli
peccati e difetti cessarono e si chetarono »<a class="tag" id="tag169" href="#note169">[169]</a>. Ciò fu
<i>nel mezzo del cammin della vita</i> del poeta, quando il
giubileo lo richiamò a coscienza.
</p>

<p>
I poeti pagani sono pieni di calate all’inferno. I Padri
cristiani non insistettero sul descriverlo, e di volo vi
passa sopra anche l’estatico di Patmos; ma cresciuta
la barbarie, parve si volessero rinforzare i ritegni col
divisare a minuto que’ fieri supplizj. Divenuto unico sentimento
comune il religioso, in centinaja di leggende
ricomparivano viaggi all’altro mondo. Pel pozzo di
San Patrizio in Irlanda Guerrino il Meschino scende a
laghi di fiamme, ove l’anime si purgano: e nell’inferno,
disposto in sette cerchj concentrici un sotto l’altro, in
ciascuno dei quali è punito uno de’ peccati mortali,
trova molte persone conosciute: infine Enoch ed Elia
lo elevano alle delizie del paradiso, e risolvono i dubbj
suoi<a class="tag" id="tag170" href="#note170">[170]</a>. Le lepide composizioni del <i>Sogno d’inferno</i>
di Rodolfo di Houdan, e del <i>Giocoliere che va all’inferno</i>,
<span class="pagenum" id="Page_249">[249]</span>
correano per le mani come espressioni di credenze
vulgatissime, e comuni ai popoli più lontani. In
Italia principalmente dovea essere conosciuta la visione
d’Alderico, monaco a Montecassino attorno al 1127, il
quale dopo lunga malattia rimane nove giorni e nove
notti privo di sentimento; nel qual tempo, portato su
ali di colomba e assistito da due angeli, va nell’inferno,
poi nel purgatorio, donde è assunto ai sette cieli e all’empireo.
Da tali credenze Brunetto Latini, maestro di
Dante, avea dedotto l’idea d’un viaggio, in cui dicevasi
salvato per opera d’Ovidio da una selva diversa, dove
avea smarrito il gran cammino<a class="tag" id="tag171" href="#note171">[171]</a>.
</p>

<p>
Ben sarebbe meschino l’imputar Dante d’imitazione.
Forse la Madonna col bambino non è la stessa, sgorbiata
dall’imbianchino del villaggio, e dipinta da Rafaello?
Dante vi era portato dai tempi e dalle credenze
universali; e il libro più comune e quasi unico del
medio evo gli somministrava queste allegorie, e le
visioni, e perfino le tre fiere che l’impediscono al cominciar
dell’erta<a class="tag" id="tag172" href="#note172">[172]</a>. E talmente la visione è forma
<span class="pagenum" id="Page_250">[250]</span>
essenziale dell’opera di Dante, che durò anche dopo
lui morto, e si disse che otto mesi dopo la tomba
foss’egli apparso a Pier Giardino ravignano per indicargli
dove stessero riposti gli ultimi tredici canti del
poema, di cui in conseguenza la terza parte fu pubblicata
solo postuma.
</p>

<p>
La predilezione di Dante pei concetti simbolici trapela
da tutte le opere sue. Conobbe Beatrice a nove
anni, la rivide a diciotto alla nona ora, la sognò nella
prima delle nove ultime ore della notte, la cantò ai
diciott’anni, la perdè ai ventisette, il nono mese dell’anno
giudaico; e questo ritorno delle potenze del numero
più augusto gl’indicava alcun che di divino<a class="tag" id="tag173" href="#note173">[173]</a>,
come il nome di lei parevagli cosa di cielo, aggiuntivo
della scienza e delle idee più sublimi; onde la divinizzò
come simbolo della luce interposta fra l’intelletto e la
verità.
</p>

<p>
Adunque Dante non poeteggia per istinto, ma tutto
calcola e ragiona; compagina l’uno e trino suo poema
in tre volte trentatrè canti, oltre l’introduzione, e ciascuno
in un quasi ugual numero di terzine<a class="tag" id="tag174" href="#note174">[174]</a>; e gli
scomparti numerici cominciati nel bel primo verso
(<i>nel mezzo</i>), lo accompagnano per le bolge, pei balzi,
pei cieli, a nove a nove coordinati. Questo rispetto per
la regola, questo <i>fren dell’arte</i> che crea egli stesso e
al quale pure si tiene obbligato, non deriva da quell’amore
dell’ordine, per cui vagheggiava la monarchia
universale?
</p>

<p>
<span class="pagenum" id="Page_251">[251]</span>
</p>

<p>
La mistura del reale coll’ideale, del fatto col simbolo,
della storia coll’allegoria, comune nel medio
evo<a class="tag" id="tag175" href="#note175">[175]</a>, valse all’Alighieri per innestare nella favola
mistica l’esistenza reale e casi umani recenti; sicchè i
due mondi sono il riflesso l’uno dell’altro, e Beatrice è
la donna sua insieme e la scienza di Dio, come dalle
quattro stelle vere son figurate le virtù cardinali, e dalle
tre le teologiche.
</p>

<p>
Smarrito nella selva selvaggia delle passioni e delle
brighe civili, dalla letteratura e dalla filosofia, personificate
in Virgilio, vien Dante condotto per l’esperienza
fin dove può conoscere il vero positivo della teologia,
raffigurata in Beatrice, alla cui vista, prima gioja del
suo paradiso, egli arriva traverso al castigo ed all’espiamento.
Al limitare dell’inferno, incontra gli sciagurati
che vissero senza infamia e senza lode, inettissima
genia, chiamata prudente dalle età che conoscono
per unica virtù quella fiacca moderazione la quale distoglie
dall’<i>esser vivi</i>. Con minore acerbità sono castigati
coloro, di cui le colpe restano nella persona; e
peggior ira del cielo crucia quelli che ingiuriarono
altrui. Così nel secondo regno si purgano le colpe con
pene proporzionate al nocumento che indussero alla
società; e a questo assunto sociale si riferiscono, chi
ben guardi, le quistioni che in quel tragitto presenta
e discute il poeta, le nimistanze civili, il libero arbitrio,
l’indissolubilità dei voti, la volontà assoluta o mista,
come di buon padre nasca figlio malvagio, e come
<span class="pagenum" id="Page_252">[252]</span>
nell’eleggere uno stato non devasi andare a ritroso
della natura.
</p>

<p>
Erano tempi, ove, non conoscendosi i temperamenti
dell’educazione, tutto veniva spinto all’assoluto; e Dante
ce li dipinge colla credulità, coll’ira, la morale, la vendetta.
Secondo è uffizio del poeta, s’erge consigliere
delle nazioni, giudice degli avvenimenti e degli uomini,
re dell’opinione: ma la mal cristiana rabbia onde tesse
l’orditura religiosa, pregiudica non meno alla forma
che all’interna bellezza.
</p>

<p>
E bellezza sua originale è quella rapidità di procedere,
per cui non s’arresta a far pompa d’arte, di figure
rettoriche, di descrizioni, a ripetere pensieri altrove
uditi; ma cammina difilato alla meta, colpisce e passa.
Insigne nel cogliere o astrarre i caratteri degli enti su
cui si fissa, egli è sempre particolare nelle dipinture;
vedi i suoi quadri, odi i suoi personaggi. Libero genio,
adopera stile proprio, tutto nerbo e semplicità, con
quelle parole rattenute che dicono men che il poeta
non abbia sentito, ma fanno meglio intravvedere l’infinito,
acciocchè ne cerchiamo il senso in noi medesimi.
La forza e la concisione mai non fecero miglior prova
che in questo poema, dove ogni parola tante cose
riassume, dove in un verso si compendia un capitolo
di morale<a class="tag" id="tag176" href="#note176">[176]</a>, in una terzina un trattato di stile<a class="tag" id="tag177" href="#note177">[177]</a>;
e in eleganti versi si risolvono le quistioni più astruse,
come la generazione umana, e l’accordo fra la preveggenza
di Dio e la libertà dell’uomo, le quali non
apparivano fin là che nell’ispido involucro dell’argomentazione
<span class="pagenum" id="Page_253">[253]</span>
scolastica<a class="tag" id="tag178" href="#note178">[178]</a>. Ond’è che Dante opera sul
lettore non tanto per quel che esprime quanto per
quel che suggerisce; non tanto per le idee che eccita
direttamente, quanto per quelle che in folla vengono
associarsi alle prime. Capirlo è impossibile se l’immaginazione
del lettore non ajuti quella dell’autore: egli
schizza, lasciando che il lettore incarni; dà il motivo,
lasciando a questo il trovarvi l’armonia, il quale esercizio
dell’attività lo fa sembrare più grande.
</p>

<p>
Ma egli non è un autor da tavolino; <i>fa parere la sua
nobiltà</i> scrivendo ciò che vide; laonde con libero genio,
non teme la critica, pecca di gusto, manca della pulitura
qual richiedono i tempi forbiti; e intese la natura
dello <i>stil nuovo</i>, che non può reggersi colla indeclinabile
dignità degli antichi: ma, come nella società, mette
accanto al terribile il ridicolo; donde quel titolo di
Commedia<a class="tag" id="tag179" href="#note179">[179]</a>.
</p>

<p>
Dell’introdurre tante questioni scolastiche nol vorrò
difendere io; ma, oltrechè è natura de’ poemi primitivi
il raccorre e ripetere tutto quanto si sa, se oggi appaiono
strane a noi disusati, allora si discuteano alla
giornata, ed ogni persona colta avea parteggiato per
l’una o per l’altra, non altrimenti che oggi avvenga
delle disquisizioni politiche.
</p>

<p>
<span class="pagenum" id="Page_254">[254]</span>
</p>

<p>
Neghi chi vuole, ma il maggior difetto di Dante resterà
l’oscurità<a class="tag" id="tag180" href="#note180">[180]</a>. Locuzioni stentate, improprie; voci
e frasi inzeppate per necessità di rima; parole di senso
nuovo; allusioni stiracchiate, o parziali, o troppo di
fuga accennate; circostanze effimere e municipali, poste
come conosciute e perpetue, l’ingombrano sì, che
Omero e Virgilio richiedono men commenti; e tu italiano
sei costretto a studiarlo come un libro forestiere,
alternando gli occhi fra il testo e le chiose; e poi trovi
concetti che, dopo volumi di discussioni, non sanno
risolversi. Vero è che quel fraseggiare talmente s’incarna
col modo suo di concepire e di poetare, da doverlo
credere il più opportuno a rivelar l’anima e i
pensamenti di esso. Anzi si direbbe che l’allettativo di
Dante consista in una virtù occulta delle parole, le quali
devono essere disposte a tal modo nè più nè meno;
movetele, cambiate un aggettivo, sostituite un sinonimo,
e non son più desse: ha versi senza significato, e che
pure tutti sanno a memoria: udite que’ terzetti quali
stanno, ed eccovi la vanità divien persona, e presente
il passato, e figurato l’avvenire.
</p>

<p>
Con sì stupendi cominciamenti rivelavasi la nostra
lingua. Dante nella <i>Vita nuova</i> avea riprovato coloro
«che rimano sopra altra materia che amorosa; conciossiachè
cotal modo di parlare (l’italiano) fosse da
principio trovato per dire d’amore». Ma nelle trattazioni
civili ebbe a riconoscere la forza del vulgar nostro,
e come «la lingua dev’essere un servo obbediente
a chi l’adopera, e il latino è piuttosto un padrone,
mentre il vulgare a piacimento artificiato si transmuta»;
onde nel <i>Convivio</i> diceva: — Questo sarà luce nuova e
sole nuovo, il quale sorgerà ove l’usato (il latino) tramonterà,
<span class="pagenum" id="Page_255">[255]</span>
e darà luce a coloro che son in tenebre e in
oscurità per lo usato sole che loro non luce».
</p>

<p>
Frate Ilario, priore del monastero di Santa Croce del
Corvo nella diocesi di Luni, dirigendo la prima cantica
a Uguccione della Faggiuola così gli scrive: — Qui capitò
Dante, o lo movesse la religione del luogo, o altro
qualsiasi affetto. Ed avendo io scorto costui, sconosciuto
a me ed a tutti i miei frati, il richiesi del suo volere
e del suo cercare. Egli non fece motto, ma seguitava
silenzioso a contemplare le colonne e le travi del chiostro.
Io di nuovo il richiedo che si voglia e chi cerchi;
ed egli girando lentamente il capo, e guardando i frati
e me, risponde, <i>Pace!</i> Acceso più e più della volontà di
conoscerlo e sapere chi mai si fosse, io lo trassi in
disparte, e fatte seco alquante parole, il conobbi: chè,
quantunque non lo avessi visto mai prima di quell’ora,
pure da molto tempo erane a me giunta la fama. Quando
egli vide ch’io pendeva della sua vista, e lo ascoltavo
con raro affetto, e’ si trasse di seno un libro, con gentilezza
lo schiuse, e sì me l’offerse dicendo: <i>Frate, ecco
parte dell’opera mia, forse da te non vista; questo ricordo
ti lascio, non dimenticarmi</i>. Il portomi libro io
mi strinsi gratissimo al petto, e, lui presente, vi fissi
gli occhi con grande amore. Ma vedendovi le parole
vulgari, e mostrando per l’atto della faccia la mia meraviglia,
egli me ne richiese. Risposi ch’io stupiva egli
avesse cantato in quella lingua, perchè parea cosa difficile
e da non credere che quegli altissimi intendimenti
si potessero significare per parole di vulgo; nè mi
parea convenire che una tanta e sì degna scienza fosse
vestita a quel modo plebeo. Ed egli: <i>Hai ragione, ed io
medesimo lo pensai; e allorchè da principio i semi di
queste cose, infusi forse dal cielo, presero a germogliare,
scelsi quel dire che più n’era degno; nè solamente lo
scelsi, ma in quello presi di botto a poetare così:</i>
</p>

<p>
<span class="pagenum" id="Page_256">[256]</span>
</p>

<div class="poem"><div class="stanza">
<p class="i01"><i>Ultima regna canam fluido contermina mundo,</i></p>
<p class="i01"><i>Spiritibus quæ late patent, quæ præmia solvunt</i></p>
<p class="i01"><i>Pro meritis cuicumque suis.</i></p>
</div></div>

<p>
<i>Ma quando pensai la condizione dell’età presente e
vidi i canti degl’illustri poeti tenersi abjetti, laonde i
generosi uomini, per servigio de’ quali nel buon tempo
scrivevansi queste cose, lasciarono ahi dolore! le arti
liberali a’ plebei; allora quella piccioletta lira onde
m’era provveduto, gittai, ed un’altra ne temprai conveniente
all’orecchio de’ moderni, vano essendo il cibo
ch’è duro apprestar a bocche di lattanti</i>».
</p>

<p>
Di fatto l’Alighieri osò adoprare l’italiano a descriver
fondo a tutto l’universo; e vi pose il vigore, la rapidità,
la libertà d’una lingua viva. Che se egli non la
creò, la eresse al volo più sublime; se non fissolla, la
determinò, <i>e mostrò ciò che potea</i>. Togli le voci dottrinali,
o quelle ch’egli creava per bisogno o per capriccio
(avvegnachè vantavasi di non far mai servire
il pensiero alla parola, o la parola alla rima)<a class="tag" id="tag181" href="#note181">[181]</a>, le
altre sue son quasi tutte vive. Se, come alcuno fantastica,
egli fosse andato ripescandole da questo o da quel
<span class="pagenum" id="Page_257">[257]</span>
dialetto, avrebbe formato una mescolanza assurda, pedantesca,
senza l’alito popolare che solo può dar vita.
Forse le prose e i versi de’ suoi contemporanei, quanto
a parole, differiscono da’ suoi? Nato toscano, non ebbe
mestieri che di adoperare l’idioma materno; e le voci
d’altri dialetti che per comodo di verso pose qua e là,
sono in minore numero che non le latine o provenzali,
a cui non per questo pretese conferire la cittadinanza.
Irato però alla sua patria, volle predicare teoriche in
perfetto contrasto colla propria pratica; e nel libro
<i>Della vulgare eloquenza</i> (dettato in latino per una
nuova contraddizione), dopo aver ragionato dell’origine
del parlare<a class="tag" id="tag182" href="#note182">[182]</a>, della divisione degli idiomi e
di quelli usciti dal romano, che sono la lingua d’<i>oc</i>, la
lingua d’<i>oui</i> e la lingua di <i>sì</i>, riconosce in quest’ultima
quattordici dialetti, simili a piante selvaggie, di cui
bisogna diboscare la patria. E prima svelle il romagnolo,
lo spoletino, l’anconitano, indi il ferrarese, il
veneto, il bergamasco, il genovese, il lombardo, e gli
altri traspadani <i>irsuti ed ispidi</i>, e <i>i crudeli accenti</i>
degli Istrioti; dice «il vulgare de’ Romani, o per dir
meglio il suo tristo parlare, essere il più brutto di tutti
i vulgari italiani, e non è meraviglia, sendo ne’ costumi
o nelle deformità degli abiti loro sopra tutti puzzolenti»;
dice che Ferrara, Modena, Reggio, Parma non
possono aver poeti, in grazia della loro loquacità<a class="tag" id="tag183" href="#note183">[183]</a>.
<span class="pagenum" id="Page_258">[258]</span>
Insomma lascia trasparire che quel che meno gl’importa
è la questione grammaticale; ma sovratutto condanna
i Toscani perchè <i>arrogantemente si attribuiscono
il titolo del vulgare illustre</i>, il quale, a dir suo,
«è quello che in ciascuna città appare ed in niuna
riposa; vulgare cardinale, aulico, il quale è di tutte le
città italiane, e non pare che sia in niuna; col quale i
vulgari di tutte le città d’Italia si hanno a misurare,
ponderare e comparare». Per disservire questa patria,
ne <i>depompa</i> il linguaggio; i dialetti disapprova quanto
più s’accostano al fiorentino; eppure insulta ai Sardi
perchè dialetto proprio non hanno, ma parlano ancora
latino: loda invece il siciliano, dicendo che così si
chiama l’italiano e si chiamerà sempre; eppure all’ultimo
capitolo mette che il parlar nostro, <i>quod totius
Italiæ est, latinum vulgare vocatur</i>; e semprechè
gli cade menzione del parlar suo o del comune italiano,
lo chiama vulgare, o parlar tosco, o latino, e neppure
una volta siciliano.
</p>

<p>
A rinfianco del suo sofisma reca poche voci di ciascun
dialetto, prova inconcludentissima; e versi di
poeti di ciascuna regione, lodando quelli che si applicarono
a cotesta lingua aulica, riprovando quelli che
tennero la popolare, massimamente i Toscani. Nulla
men giusto che tali giudizj, e basta leggere anche solo
le poesie da lui addotte, per vedere che le toscane popolesche
sono similissime alle cortigiane d’altri paesi:
donde deriva che il cortigiano d’altrove, cioè lo studiato,
era il naturale e vulgato di Firenze<a class="tag" id="tag184" href="#note184">[184]</a>.
</p>

<p>
Malgrado i commenti di eruditissimi, o forse in
<span class="pagenum" id="Page_259">[259]</span>
grazia di quelli, io non so se meglio di me altri sia
riuscito a cogliere l’assunto preciso di Dante in questo
lavoro; tanto spesso si contraddice, tanto esce ne’ giudizj
più inattesi. Chi volesse vedervi qualcosa più che
un dispetto di fuoruscito, potrebbe supporre che i dotti
avesser mostrato poco conto della sua Commedia, perchè
scritta nella lingua che egli avea dalla balia, senza
i pazienti studj che richiedeva il latino; quindi egli tolse
a mostrare che nessun dialetto è buono a scrivere, ma
da tutti vuolsi scernere il meglio. E qui v’è parte di
verità: chè chi voglia formare un mazzo, non coglie
tutti i fiori d’un giardino, ma i più belli; e quest’arte
del <i>crivellare</i> e dello scriver bene non può impararsi
se non da chi bene scrive, nè a questi è prefisso verun
paese. Ma il giardino dove trovare i fiori più abbondevoli
e genuini, qual sarà se non la Toscana? e di fatto
egli confessa che fin d’allora <i>non solo l’opinione dei
plebei, ma molti uomini famosi</i> attribuivano il titolo
di vulgare illustre al fiorentino; nel che dice <i>impazzivano</i>,
egli che pur credea necessario dare per fondamento
alla lingua scritta un dialetto, benchè lo sdegno
gli facesse ai Fiorentini, <i>obtusi in suo turpiloquio</i>,
preferire sino il disavvenente bolognese; egli che asseriva
il latino dovere scriversi per grammatica, ma il
<i>bello vulgare seguita l’uso</i>.
</p>

<p>
Nella scarsa metafisica d’allora, confondeva la lingua
collo stile, giacchè è affatto vero che, adottando quella
dei Fiorentini, bisognava poi aggiungervi l’ingegno e
l’arte perchè divenisse colta; e poichè a ciò serve non
poco l’usare con chi ben parla e ben pensa, Bologna
per la sua Università offriva campo a migliorar lo stile,
più che non la mercantesca Firenze. L’appunteremo
noi se non seppe fare una distinzione, la cui mancanza
offusca anc’oggi i tanti ragionacchianti in siffatta quistione?
Al postutto egli non argomenta della lingua
<span class="pagenum" id="Page_260">[260]</span>
in generale, ma di quella che s’addice alle canzoni: lo
che dovrebbero non dimenticare mai coloro che vogliono
di Dante fiorentino far un campione contro quel
fiorentino parlare, ch’egli pose in trono inconcusso.
</p>

<p>
Altri versi dettò, e massime canzoni amorose, delle
quali poi fece un commento nel <i>Convivio</i>, fatica mediocre,
dove maturo tolse a indagar ragioni filosofiche
a sentimenti venutigli direttamente da vaghezze giovanili,
e vorrebbe che per amore s’intendesse lo studio,
per donna la filosofia, per terzo cielo di venere la retorica,
terza scienza del trivio; per gli angeli motori di
questa sfera, Tullio e Boezio unici suoi consolatori. Ivi
esprime di valersi dell’italiano «per confondere li suoi
accusatori, li quali dispregiano esso, e commendano gli
altri, massimamente quello di lingua d’oc, dicendo ch’è
più bello e migliore di questo»: eppure altrove soggiunge
«molte regioni e città essere più nobili e deliziose
che Toscana e Firenze, e molte nazioni e molte
genti usare più dilettevole e più utile sermone che gli
Italiani». Locchè vedasi se a que’ tempi potea dirsi con
giustizia.
</p>

<p>
Quella che l’Alighieri creò veramente, è la lingua
poetica, che fin ad oggi s’adopera con più o men d’arte,
ma sempre la stessa, e per la quale sin d’allora egli
era cantato fin nelle strade<a class="tag" id="tag185" href="#note185">[185]</a>. La sua prosa invece
è povera d’artifizio, pesante, prolissa, con clausole impaccianti,
periodi complicati. Quanto più doveva essere
ne’ coetanei suoi, eccetto que’ Toscani che s’accontentassero
<span class="pagenum" id="Page_261">[261]</span>
di usarla nell’ingenuità natìa? Pure la prosa su
que’ primordj va più originale che non divenisse in
man di coloro i quali di poi vollero applicarvi la
costruzione latina.
</p>

<p>
Doveva l’eloquenza ingrandire fra’ pubblici interessi:
ma quel gran sintomo dello sviluppo di un popolo, la
potenza politica della parola, il talento applicato a governar
le nazioni, non ad esilarare gli spiriti, rimase
impacciato dall’inesperienza delle lingue. I pochi discorsi
riferiti dagli storici non mostrano aspetto d’autenticità;
pure sappiamo che, uniformandosi alle consuetudini
scolastiche, gli oratori di tribuna si appoggiavano a un
testo, sovente plebeo, e su quello ragionavano senz’arte.
Farinata degli Uberti, quando, dopo la battaglia dell’Arbia,
si alzò a viso aperto contro la proposta di distruggere
Firenze, prese per testo due triti proverbj: — Come
asino sape, così minuzza rape. Si va la capra
zoppa, se lupo non la intoppa». E san Francesco predicando
a Montefeltro, tolse un altro motto vulgare: — Tanto
è il ben che aspetto, che ogni pena m’è diletto».
Que’ predicatori che traevansi dietro le moltitudini,
spingevanle alla guerra e, ch’è più mirabile, alla
pace, li trovi rozzi e inordinati raccozzatori di scolastiche
sottigliezze o di mistiche aspirazioni, lardellati di
testi scritturali e di trascinate allusioni, dividendo e
suddividendo a modo dialettico, senz’ombra di genio e
rado di sentimento. Predicavano forse in latino rustico,
e a tanta folla che a ben pochi era dato di sentirli e a
meno d’intenderli, sicchè i cronisti ricorrono al miracolo.
E davvero l’efficacia portentosa va attribuita al
concetto di loro santità, e alla persuasione con cui parlavano,
e che facilmente trasfondesi in chi ascolta.
</p>

<div class="chapter">
<p>
<span class="pagenum" id="Page_262">[262]</span>
</p>

<h2 id="cap102-9">CAPITOLO CII.
<span class="smaller">Ingerenza francese. — I Vespri siciliani,
e la guerra conseguente.</span></h2>
</div>

<p>
Parve la parte guelfa avesse confitto la ruota della
fortuna al cadere degli Svevi e al piantarsi Carlo d’Angiò
nelle Due Sicilie (Cap. <span class="smcap lowercase">XCII</span>). Questo avea tributarj
il bey di Tunisi e molte città del Piemonte, ligie quelle
della Romagna e della Lombardia; vicario della Toscana,
governator di Bologna, senatore di Roma, protettore
degli Estensi e perciò della marca Trevisana;
arbitro de’ papi e del re di Francia suo nipote; da Baldovino
II, imperatore spodestato di Costantinopoli, si
fa cedere i titoli sull’Acaja e la Morea; il regno di Gerusalemme
da Maria figlia di Boemondo IV d’Antiochia;
da Melisenda, il regno di Cipro; titoli vani, ai
quali sperava ottener realtà facendo dai papi scomunicare
Michele Paleologo imperatore bisantino, e allestendo
grosse armi per isbalzarlo.
</p>

<p>
Nel Regno egli non mutò gran fatto della costituzione,
conservando i pesi e i freni che la robusta mano
di Federico II e i bisogni della guerra v’aveano introdotto;
migliorò Napoli di edifizj, fra’ quali il Castel
Nuovo per assicurar l’accesso al mare, il duomo, Santa
Maria la Nuova con ampio monastero di frati Minori;
San Lorenzo, eretto sul Palazzo del Comune, da lui
abbattuto; fece lastricare le vie interne; favorì l’Università
attribuendole un giustiziere proprio, e determinando
i prezzi degli oggetti di consumo per gli scolari, cui
esentò dalle gabelle. Estese l’usanza di far cavalieri in
tutte le solennità, e con quest’onore si amicò alcuni popolani
grassi, come molti signori francesi col distribuir
<span class="pagenum" id="Page_263">[263]</span>
loro i feudi sottratti ad amici degli Svevi. Soltanto gentiluomini,
o notevoli per ricchezza o per senno ammise
nei <i>seggi</i>, ristretti ai cinque di Capuana, Nido, Montagna,
Porto, Portanuova; i quali gareggiarono a fabbricare
nel proprio quartiere palazzo e teatro; nominavano
ciascuno cinque o sei capitani annui, che potessero
convocare i nobili per qualunque pubblico affare; e gli
Eletti, che governavano la città insieme coll’Eletto della
piazza del Popolo. I parlamenti, che si accoglievano or
qua or là, allora furono fissati a Napoli, e v’intervenivano
la più parte de’ baroni, i sindaci di tutto il regno,
e i due ordini de’ nobili e della plebe; i prelati soltanto
in qualità di baroni.
</p>

<p>
Ma la nobiltà antica prendeva in dispetto la nuova;
le sventure della dinastia caduta convertirono l’odio in
compassione; il popolo fremeva ai supplizj di coloro
che non erano stati tanto vili da rinnegare gli antichi
benefattori. I baroni, che soleano retribuire soltanto un
donativo ne’ casi preveduti dal diritto feudale, cioè per
invasione del paese, prigionia del re, nozze della sua
figliuola o sorella, e nell’ornar cavaliere lui o suo figlio,
erano stati sottomessi da Federico a gravezze regolari,
mantenute o aumentate da Manfredi pel bisogno della
guerra; e se Carlo avea promesso esoneraneli, si giovò
del favore mostrato a Corradino per mancare agli
accordi.
</p>

<p>
Ragioni di popoli e ragioni della Chiesa aveva egli
a rispettare, ed entrambe violò. Alla santa Sede avea
giurato abolire le esazioni arbitrarie inventate dagli
Svevi, e ripristinare le immunità come al tempo di Guglielmo
il Buono; poi, per ambizione ed avarizia e per
soddisfare l’esercito, introduceva sottigliezze fiscali,
tasse sopra ogni minimo consumo; e se non trovasse
pubblicani, obbligava qualche ricco a pigliarne l’appalto,
come per forza dava in socida i beni del regio
<span class="pagenum" id="Page_264">[264]</span>
dominio, stabilendo a sua discrezione il fitto; estendeva
le bandite per la caccia, ripristinava i servizj di corpo, di
carri, di navi; arrogavasi ragioni di acque: la prigione
era spalancata per ogni ritardo, per ogni richiamo, pur
beato chi potesse fuggire, lasciando incolto il campo,
deserta la casa, che talora veniva diroccata. Pose in
corso la moneta scadente del carlino, minacciando chi
la ricusasse di marchiarlo in fronte colla moneta stessa
rovente<a class="tag" id="tag186" href="#note186">[186]</a>, e producendo scompigli nelle private contrattazioni.
Che diremo dei delitti di maestà, delle fiere
procedure per sospetti, del proibire che i figli de’ rei
di Stato non potessero accasarsi senza licenza del re?<a class="tag" id="tag187" href="#note187">[187]</a>
Il quale pure o gli eredi di pingui feudi condannava
al celibato, o le ricche ereditiere maritava co’ suoi
stranieri.
</p>

<p>
Ad esempio di lui soprusavano i ministri, smungeano
denaro per ogni occasione, rubavano, poi otteneano
connivenza spartendo col re; sopra gente avvezza
alle franchigie normanne e alla cortesia sveva, si
comportavano con quella sbadata insolenza, per cui i
Francesi in Italia non seppero farsi amare se non
quando non vi sono.
</p>

<p>
Più castigata fu la Sicilia quanto più dagli Svevi favorita;
fraudata de’ privilegi, posta in dipendenza da
Napoli, abbandonata a magistrati violenti o avari, a
giustizieri che angariavano le città e le coste; e col
pretesto della crociata, smunta con sempre più gravi
imposizioni; dei baroni, molti spogliati, molti ritiraronsi
ne’ castelli montani. Tutti dunque sospiravano
un’occasione di svelenirsi, e se la promettevano dallo
sgomento che Carlo eccitava ne’ potentati. Le città del
<span class="pagenum" id="Page_265">[265]</span>
Piemonte, messesi a signoria di lui, se ne riscossero,
sollecitate da Guglielmo VI marchese di Monferrato, e
dai Genovesi che spesso nel Mediterraneo sconfissero
la flotta provenzale. Michele Paleologo, che aveva usurpato
e risanguato l’impero d’Oriente, vedeva con sospetto
i preparativi di Carlo. E i popoli, ridotti a non
avere speranza che nella rivoluzione, s’immaginano
d’esservi ajutati da tutti i nemici del loro tiranno.
</p>

<p>
La leggenda, che sbizzarrì sui fatti di quel tempo,
racconta come radunasse in sè i dolori, le passioni, gli
anatemi della sua patria Giovanni da Prócida, nobile
medico salernitano, che, privato de’ suoi beni come
creatura degli Svevi<a class="tag" id="tag188" href="#note188">[188]</a>, con odio infaticabile girò per
tutta Europa cercando nemici agli Angioini: aggiunge
ch’egli avesse raccolto il guanto che Corradino gettò
dal patibolo, e recatolo a Pietro III re d’Aragona, il
quale, per la moglie Costanza, figliuola di Manfredi e
cugina di quello, poteva (dicono essi) pretendere alla
successione di lui. Fatti incerti: ma potrebbe darsi
che Pietro adoprasse alle sue aspirazioni questo Procida,
il quale era stato medico di Federico II e cancelliere
di Manfredi, poi dei primi a fare omaggio a
Carlo d’Angiò, e che forse s’indettava coi baroni siciliani,
non per redimersi in libertà, ma per mutare padrone.
Al re d’Aragona, signore di piccolo Stato, ma
di valore ed ambizion grande e voglioso di vendicare
il suocero, non potea che piacere un tale acquisto; ma
Corradino avrebbe mai pensato a trasmettere la sua
eredità al genero di colui che glie l’aveva usurpata? Il
fatto sta che, «come vuolsi a buona guerra, l’Aragonese
erasi preparato con amistà, denari, segreto»
<span class="pagenum" id="Page_266">[266]</span>
(<span class="smcap">Montaner</span>); e concertatosi coll’imperatore di Costantinopoli,
dava voce di voler sbarcare contro i Mori
d’Africa; e a chi tentava succhiellarne di più, rispondeva: — Tanto
mi preme questo segreto, che se la mia
destra il sapesse, la mozzerei colla sinistra».
</p>

<p>
Il prendere la Sicilia era tutt’altro che facile, dove
erano quarantadue castelli regj, pronte alla chiamata le
truppe feudali, disposti grossi armamenti per l’impresa
di Levante. Il popolo poi, men tosto che al re d’Aragona,
volgea gli sguardi al pontefice, come quello che
poteva da Carlo ripetere le liberali convenzioni giurate.
Clemente IV l’aveva ammonito più volte con norme,
che beato il re e i popoli se le avessero osservate: — Chiama
i baroni, i prelati, i migliori delle città,
esponi ad essi i bisogni tuoi, e col loro assenso determina
i sussidj. Di questi poi e de’ diritti tuoi sta contento;
del resto lascia liberi i sudditi: ordina col tuo
parlamento in quali casi tu possa richiedere la colletta
ai vassalli e ai baroni»<a class="tag" id="tag189" href="#note189">[189]</a>. Gregorio X, che per
ismania della crociata voleva la pace, blandiva l’antico
campione della Chiesa, ed erasi limitato a doglianze
mansuete e inesaudite; non che secondare le ambizioni
di Carlo sull’impero greco, sudò anzi a riconciliare
quella Chiesa colla latina; e rimase tradizione popolare
che Carlo avvelenasse san Tommaso d’Aquino mentre
andava al concilio ecumenico di Lione, ove lo temeva
avverso a’ suoi divisamenti<a class="tag" id="tag190" href="#note190">[190]</a>.
</p>

<p>
I tre pontificati brevissimi (1276-77) che succedettero (Innocenzo
V, Adriano V, Giovanni XXI) nulla innovarono;
<span class="pagenum" id="Page_267">[267]</span>
ma Nicola III degli Orsini, uomo altero e volente la
liberazione d’Italia forse per ingrandirne la propria
famiglia, adoperò con senno e cuore per rimetter pace,
e mandò Latino cardinale d’Ostia a sedare le maledette
parti. A Firenze, ove si combattevano Adimari e Donati,
Tosinghi e Pazzi, dopo datosi attorno per quattro
mesi, il cardinale raccolse tutti davanti a Santa Maria
Novella, messa a fiori e gale, e indusse a darsi il bacio
della pace, bruciar le sentenze ottenute, restituire i
beni e unirsi con matrimonj; insieme rimpatriò i Ghibellini
esigliati.
</p>

<p>
Più ammalignavano le nimicizie in Bologna. Quivi
Imelda de’ Lambertazzi avendo accolto in casa Bonifazio
della nemica famiglia de’ Geremei, i fratelli di
essa lo colpirono d’un pugnale avvelenato. La fanciulla
credè salvarlo col succhiarne la ferita, ma contrasse ella
pure il veleno, e morì coll’amante. La pietà pei due
infelici esacerbò gli odj, si pugnò in città e fuori per
sessanta giorni, infine i Geremei prevalsi cacciarono
ben dodicimila cittadini. Questi, rifuggiti a Faenza e
Forlì, menarono lunghe ostilità, finchè esso cardinale
Latino riuscì a farli ripristinare nella patria e negli
onori, abolendo le società popolari, tizzoni di discordia,
e sulla piazza solennemente parata, davanti a molti vescovi,
fu sui vangeli giurata la pace, sottoscritta da
trentotto famiglie ghibelline, e cenventinove guelfe<a class="tag" id="tag191" href="#note191">[191]</a>.
Poco dopo i Lambertazzi ripigliarono le offese; o almeno
ne gli incolparono i Geremei, che gli espulsero
di nuovo e ne demolirono i palazzi.
</p>

<p>
Nicola III fu de’ pontefici più magnifici; tolse a rifabbricare
la basilica di San Pietro, e vicino a quella il
palazzo Vaticano, munito a guisa di città, e un altro a
Montefiascone; ai parenti largheggiò prelature e signorie,
<span class="pagenum" id="Page_268">[268]</span>
e fu sin dubitato che, per ingrandirli, distraesse il
denaro destinato per Terrasanta. Appoggiato a quelli,
aspirava alla capitananza d’Italia; e dicono chiedesse
una figlia di Carlo d’Angiò per un suo parente e dal
superbo francese n’avesse risposta: — Perchè egli
porta calzari rossi, presumerebbe mescere il sangue
degli Orsini con quello di Francia?» Ne indispettì Nicola,
e per ostare a Carlo fece nominar se stesso senatore
di Roma, proibendo di più mai portare alcun re
a quella dignità; elesse molti cardinali italiani; mandò
assolvere i tanti scomunicati che i più erano Ghibellini;
aveva anche in concetto di dividere l’impero in quattro
regni ereditarj: quel di Germania per la discendenza
mascolina di Rodolfo; quello d’Arles a Clemenza figlia
di lui, maritata in Carlo Martello; la Lombardia e la
Toscana a due nipoti del papa.
</p>

<p>
Quali ne sarebbero state le conseguenze? non distruggevasi
così quell’impero elettivo, di cui si compiacevano
come di gloriosa creazione i suoi predecessori? e
v’è diritto di spartire per tal maniera i popoli, ed assegnarli
come un retaggio? e sovratutto sarebbe ciò stato
possibile? — Nicola ne fece la proposizione a Rodolfo
d’Habsburg, ma la morte (1280) interruppe il trattato<a class="tag" id="tag192" href="#note192">[192]</a> e
la sua breve e vigorosa amministrazione.
</p>

<p>
Carlo vide l’importanza d’avere un papa suo, onde
<span class="pagenum" id="Page_269">[269]</span>
prepotentemente cacciò i tre cardinali di casa Orsini,
gli altri fe chiudere a pane e acqua; e d’accordo cogli
Annibaldeschi, portò alla tiara il francese Martino IV (1281).
Questo lo ripagò col buttarsi interamente agli interessi
di lui, rinominollo senatore di Roma, scomunicò il
Paleologo, e mentre il predecessore avea sudato per
tenere in pace Guelfi e Ghibellini, egli cercò sempre la
preponderanza dei Guelfi, all’uopo abusando delle armi
spirituali. Guerreggiò Forlì, ricovero de’ cacciati di
Bologna, non solo ponendo all’interdetto tutta la città,
ma volendo che i beni de’ Forlivesi, côlti in qual si
fosse paese, cadessero nel fisco papale: fatto nuovo,
dappoi spesso imitato. Mandarono essi implorar perdono,
ma egli no, se prima non cacciassero tutti i
forestieri. I fuorusciti di Bologna lo pregarono, — Assegnateci
un luogo dove ricoverare, giacchè dalla
patria siamo espulsi»; e neppur tanto ottennero. Ma
Giovanni d’Appia, creatura di re Carlo e fatto conte di
Romagna, che spingeva quella guerra ajutato dai denari
raccolti per la crociata, toccò grave sconfitta dai
Forlivesi, comandati da Guido di Montefeltro.
</p>

<p>
Un tal pontefice poteva aver orecchie disposte alle
suppliche de’ Siciliani? anzi gittò prigioni il vescovo e
il frate da loro deputati a portargli lagnanze. Ne imbaldanziva
la francese tracotanza, e i Siciliani taciti
e torvi aspettavano i tempi; quando privati oltraggi
fecero che l’impeto popolare de’ Siciliani prevenisse le
ambizioni de’ re e le brighe dei baroni. La terza festa
di Risurrezione del 1282, mentre i Palermitani pasquavano
a vespro alla chiesa di Santo Spirito, mezzo miglio
dalla città, Drouet soldato francese, sott’ombra di cercare
se portasse armi nascoste, frugò una nobile fanciulla;
i parenti di lei se ne risentono, e lo uccidono;
i Francesi vogliono vendicarlo, ma periscono quanti
sono: il grido di <i>Mora, mora</i> si diffonde; Ruggero
<span class="pagenum" id="Page_270">[270]</span>
Mastrangeli incora, e grida alla strage di chiunque non
sa proferir <i>ciciri</i>; non altare li difende, non l’ordine
sacro o la cocolla, non sesso o puerizia: nei giorni
seguenti per tutta l’isola e per gl’invano difesi castelli
e ne’ boscosi nascondigli si dilata la carnificina, della
quale si dimenticò l’orrore per farne lezione ai regnanti.
Solo Guglielmo Porcelet, feudatario di Calatafimi,
uom giusto e umano, fu salvo e rinviato in patria.
</p>

<p>
Il popolo, che nulla sapeva di trame d’Aragona, e
che soleva associare l’idea di chiesa a quella di libertà,
fermò di reggersi a comuni tra loro confederati e
sotto la protezione del papa, di cui alzò la bandiera, e
dava i suoi atti «al tempo del dominio della sacrosanta
romana Chiesa e della felice repubblica, anno primo».
Ma papa Martino montò in estremo furore, e quando
alcuni frati vennero da Palermo, inginocchiandoseli
colle mani sul petto, e intonandogli <i>Agnus Dei qui
tollis peccata mundi, miserere nobis</i>, l’irato rispose
pur col vangelo: <i>Dicebant, ave rex Judeorum, et dabant
ei alapam</i>. Poscia «ai perfidi e crudeli dell’isola
di Sicilia, corrompitori di pace e ucciditori di cristiani»
intimò dovessero a lui pontefice e a Carlo signor legittimo
sottomettersi, se no «li metteva scomunicati e
interdetti secondo la divina ragione».
</p>

<p>
Adunque i Siciliani aveano distinto saviamente le
ragioni della propria libertà da quelle della Chiesa:
Martino confondendole costringeva i popoli ad osteggiare
la Chiesa, la quale non potendo rinunziare alla
sua supremazia sovra la Sicilia, trovavasi incaricata di
vendicare l’Angioino, e farsi complice de’ passati eccessi
di lui.
</p>

<p>
Carlo, tra dolore e rabbia inteso il fatto, s’affrettò a
riversare sui subalterni ogni colpa del mal governo, e
dar provvedimenti, ai quali anche allora i popoli rispondeano
col fatale <i>Troppo tardi</i>. Pure egli trovavasi
<span class="pagenum" id="Page_271">[271]</span>
in pronto grossi apparecchiamenti di terra e di mare,
destinati contro la Grecia<a class="tag" id="tag193" href="#note193">[193]</a>; sicchè facilmente avrebbe
potuto rimettere all’obbedienza una provincia senza
tesoro nè arsenali nè capitani, e che se gli proferiva
purchè si contentasse di quanto esigeva re Guglielmo
il Buono, e negl’impieghi non mettesse Francesi nè
Provenzali. Egli ricusò togliergli a misericordia; onde
anch’essi fecero raunata di gente e di moneta, e l’odio
profondo, il timore delle punizioni, l’ardore d’una vendetta
nazionale li mutarono in eroi.
</p>

<p>
Il popolo, attissimo a far rivoluzioni, è poi incapace
a sistemarle (1282); e i baroni poterono trarre a sè la direzione
d’una impresa non cominciata da essi: e come
avviene quando alcuno ha un disegno predisposto a
fronte di chi non n’ha veruno, i partigiani d’Aragona
invitarono re Pietro, il quale sbarcò a Palermo e si
cinse la corona dei re normanni.
</p>

<p>
Ruggero di Lorìa, calabrese ribelle, grandissimo di
valore e d’ardire, come di fortuna ed efferatezza, eletto
suo almirante, sorprendeva Carlo dinanzi all’assediata
e intrepida Messina<a class="tag" id="tag194" href="#note194">[194]</a>, e ne bruciava il navile, preparato
con tanta spesa e fatica; il che udendo questi,
morse lo scettro esclamando: — Signor Iddio, molto
m’avete elevato; piacciavi almeno che il mio calare sia
a petitti passi» (<span class="smcap">Villani</span>).
</p>

<p>
<span class="pagenum" id="Page_272">[272]</span>
</p>

<p>
Per questa insperabile vittoria e per l’eroismo di
Messina fallì dunque a Carlo quel primo impeto di
vendetta; e tra per bizzarria cavalleresca, tra per guadagnar
tempo, appellò traditore Pietro, e per araldi
sfidollo a battaglia singolare con cento cavalieri e col
patto che il soccombente perdesse non solo le ragioni
sulla Sicilia, ma anche sul proprio patrimonio, e fra i
gentiluomini passasse per ricreduto e traditore. Era
questo un richiamo ai non ancora dismessi giudizj di
Dio: i due re giurarono sul vangelo di darsi soddisfazione,
e dal re d’Inghilterra ottennero campo franco
a Bordeaux<a class="tag" id="tag195" href="#note195">[195]</a>. Carlo vi si condusse, ma l’Aragonese
trovò pretesti per non mettere alla ventura d’un colpo
di stocco un bel regno ciuffato; e lasciando che l’emulo
lo tacciasse a gran voce di fellone, si fe intitolare «Pietro
d’Aragona, cavaliere, padre di due re, e signore del
mare»; e combattendo sì nelle acque nostre, sì nelle
spagnuole (1284), ebbe la fortuna propizia, sino a far prigioniero
Carlo il Zoppo, figlio del suo nemico. Il papa, che
avea chiarito l’Aragonese scomunicato e spergiuro,
decaduto dal regno avito e da ogni onore, spedì a
chiedere la costui liberazione; ma i Siciliani, irridendo
gl’interdetti, voleano sacrificarlo in espiazione del sangue
di Manfredi e Corradino: irruppero anche a Messina
sulle prigioni ove stavano rinchiusi i Francesi, e
non potendo altrimenti averli, vi misero il fuoco. La
regina Costanza fece dire a Carlo si preparasse a morire
domani venerdì; ed esso: — M’è lieto di morire
nel giorno in cui è morto Cristo». Il pio ricordo
tornò in mente alla sdegnata che Cristo avea perdonato,
ed essa pure campò la vita a quel nemico.
</p>

<p>
<span class="pagenum" id="Page_273">[273]</span>
</p>

<p>
Indispettito da questo colpo, dalle sconfitte, e dall’udir
Napoli gridare <i>Muoja re Carlo</i>, come sogliono
le plebi ai re vinti, l’Angioino voleva mandar a fuoco
la propria capitale, se non si fosse interposto il legato
apostolico; pure fece impiccare più di cencinquanta cittadini.
A Brindisi poi allestì un nuovo armamento, ma
appena usciva, la tempesta glielo rovinò; e Carlo rammaricato
moriva (1285), con lode d’insigni qualità, ma eclissate
da smisurata ambizione.
</p>

<p>
Moriva pure in quel torno Martino papa; e Onorio IV
de’ Savelli succedutogli, con ispiriti vivi in corpo rattratto,
bandì due decreti assai favorevoli alle libertà
del Reame. Nell’uno assodava i privilegi ecclesiastici;
nell’altro incolpava della ribellione di Sicilia le avanìe
ed ingiustizie de’ governanti; proibiva di spogliare i
naufraghi; estendeva ai fratelli e loro discendenti il
diritto d’ereditare i feudi; disobbligava dal servizio
militare fuor dei confini, vietando le collette, salvo che
ne’ quattro casi feudali; permetteva ai Comuni di portare
richiami alla santa Sede; e se mai il re violasse
queste franchigie, rimanesse sul fatto interdetta la sua
cappella. Sono franchigie che i re successivi affrettaronsi
di mandare in dimenticanza, intitolandole
usurpazioni della sede romana<a class="tag" id="tag196" href="#note196">[196]</a>.
</p>

<p>
Del regno d’Aragona, da cui scadeva Pietro scomunicato,
il papa aveva investito Carlo di Valois, secondogenito
di re Filippo l’Ardito, che di molta gloria aveva
fatto procaccio col vincere la Fiandra. Ma bisognava
conquistarlo; onde allora si bandì per Francia un’impresa,
insanamente come tant’altre intitolata crociata,
che di sangue, incendj, stupri empì la Catalogna; re
<span class="pagenum" id="Page_274">[274]</span>
Pietro vi fece grandi prove di valore; Ruggero di Loria
dovette sospendere le imprese in Sicilia, per farne colà;
migliaja di Francesi vi perirono e lo stesso loro re (1285), al
quale tenne dietro re Pietro, lasciando ad Alfonso primogenito
l’Aragona, a Giacomo la Sicilia. Onorio papa
iterò contro questo le scomuniche, ma le avea spuntate
lo scialacquarle, e Giacomo non se ne sgomentò; diede
buone franchigie ai Siciliani, e più d’una rotta agli
Angioini e ai Pontifizj.
</p>

<p>
Frattanto Carlo il Zoppo, riconosciuto re della Puglia (1288),
era stato dai Siciliani reso in libertà, con certi patti, i
quali se non potesse adempiere, perdesse la Provenza
e tornasse prigione. Egli cercò affezionarsi il clero
coll’assicurarne i privilegi, i baroni e cavalieri col concedere
di levare imposte ed esercitare giurisdizione, il
popolo col promettere di non gravarlo più che ai tempi
di Guglielmo il Buono; provvide anche alle monete,
alla giustizia, a riparare abusi; poi non potendo attenere
quanto avea giurato al nemico, tornò a rimettersi
nelle mani dell’Aragonese (1291). Intanto combinatasi la pace
fra Aragona e Francia, fu saldato Carlo nel Napoletano,
cedendo il Maine e l’Angiò come dote di sua figlia
sposata a Carlo di Valois, e rimettendo al papa il decidere
della Sicilia. Fra questi trattati il re Alfonso di
Aragona moriva; e suo fratello Giacomo, per andare
a succedergli, rassegnò la Sicilia al papa, che ne investì
Carlo il Zoppo.
</p>

<p>
Quanto improvvidamente si ponga a fidanza di stranieri
la propria liberazione compresero i Siciliani allorchè,
dopo dieci anni di accannitissima guerra, si trovarono
venduti come un branco di pecore agli uccisori di Manfredi
e di Corradino; onde, ripigliata la virtù della
disperazione, in generale parlamento presieduto dalla
regina Costanza acclamarono Federico (1296), fratello di Giacomo.
Assunse egli la corona e la difesa dell’isola,
<span class="pagenum" id="Page_275">[275]</span>
comunque contrariato da tutta la famiglia, venuta in
accordo e parentela cogli Angioini, e fin da Ruggero
di Loria, che aspirando a signoria, aveva conquistato
le isole delle Gerbe nella giurisdizione di Tunisi, e col
pretesto di tenerle al cristianesimo, se ne fece dar l’investitura
da papa Bonifazio VIII, che ribenedendolo lo
staccava dalla causa siciliana, come già se n’era staccato
Giovanni da Procida, il quale finì oscuramente a Roma.
</p>

<p>
Re Giacomo, guadagnato dall’oro papale, menò egli
stesso l’armata contro il fratello, ma restò vinto<a class="tag" id="tag197" href="#note197">[197]</a>;
e un figlio di Ruggero di Loria fu preso e decapitato
dagl’implacabili Siciliani. Ruggero se ne vendicò sconfiggendoli
malgrado gli ajuti genovesi; mentre i reali
di Napoli, sostenuti dai Toscani, faceano mirabili prodezze
e guasti infiniti.
</p>

<p>
Che due piccoli re d’una frazione d’Italia avessero
tante forze per combattersi accanniti, farà meraviglia
solo a chi non abbia visto anche per recenti esempj di
che sia capace un paese in rivoluzione, dove cioè le
forze sono tutte avvivate e spinte. I re di Sicilia poi
tenevano negli armamenti navali la stessa economia dei
terrestri; e invece di assumerli tutti a carico dell’erario,
comandavano ai conti e baroni che ciascuno armasse
una o più navi secondo il suo stato; onde dall’interno
paese venivano le ciurme pagate, e servito che
avessero quattro o cinque mesi secondo il convenuto,
tornavano a casa, e cessava ogni aggravio, dovendo
l’erario soltanto far buono ai baroni quanto avessero
realmente speso.
</p>

<p>
<span class="pagenum" id="Page_276">[276]</span>
</p>

<p>
Invano Bonifazio VIII cercò indurre i Siciliani a sottomettersi
alla santa Sede, mandando carta bianca perchè
vi scrivessero le condizioni, e scegliessero qual
cardinale preferivano per governarli. Abituatisi a considerare
i pontefici come traditori, e la loro causa come
ostile alla papale, cacciarono a strapazzo il messo pontifizio,
e incoronarono Federico che li difese da Carlo
di Valois: ma poi contro i patti giurati conchiuse con
questo (1302) la pace di Calatabellota<a class="tag" id="tag198" href="#note198">[198]</a>, fiaccamente rassegnandosi
a tenere la Sicilia vita durante e col titolo di
re di Trinacria, sposando una figlia degli Angioini, ai
quali non disputerebbe la Calabria nè il titolo di re di
Sicilia; si professava vassallo della santa Sede, tributandole
ogni anno tremila once d’oro.
</p>

<p>
I Siciliani, che una rivoluzione scoppiata per sdegno
nazionale aveano sostenuta con eroico coraggio contro
fior di cavalieri ed ammiragli, e contro le armi irreparabili
di Roma, vinto tre battaglie campali, quattro navali,
moltissimi combattimenti, pei quali non solo respinsero
tre eserciti dall’isola, ma acquistarono le
Calabrie e val di Crati, fremettero di quella pace che
li riponeva al giogo (dicean essi) di stranieri. Però
Federico ebbe il merito di metter l’isola in cheto, e
civilmente ordinarla o consentire si ordinasse con savj
provvedimenti, restringendo spontaneo i diritti della
monarchia.
</p>

<p>
Re Giacomo, nella urgente necessità di tenersi amici
i Siciliani, avea fatto immuni provincie intere; onde
povere le finanze quando la guerra interminabile facea
sentir maggiore la necessità di denaro. Federico penò
a restaurarle, nuove imposizioni facendosi consentire
dai parlamenti, ne’ quali fece costantemente coi prelati
e baroni intervenire i sindachi delle città rappresentanti
<span class="pagenum" id="Page_277">[277]</span>
il popolo, che formarono un terzo <i>braccio</i>; e imitando,
come il nome, così alcune forme della costituzione
aragonese. Il re, vestito delle insegne di sua
dignità, apriva l’assemblea con un discorso ai tre
bracci; prelati e baroni sedevano a lato al trono, i
sindachi di fronte; e ciascun braccio deliberava separatamente.
Il primo parlamento a Catania in cui Federico
fu eletto, stanziò l’unione perpetua del parlamento;
obbligo al clero di contribuire alle gravezze per tutti i
beni che non fossero specialmente affetti alle loro funzioni.
Quel diritto della monarchia siciliana, per cui
Urbano II avea concesso a re Ruggero II autorità di
legato papale, sebbene Carlo d’Angiò l’avesse rinunziato
alla corte pontifizia, gli Aragonesi lo ricuperarono.
</p>

<p>
I baroni, sentendosi necessarj a sostenere colle proprie
forze l’elezione, montavano in arroganza; straordinaria
pompa nel vestire, nel trattamento, nelle comparse; e
incoraggiati dall’esempio della nobiltà aragonese, tanto
ricca di privilegi, mettevansi attorno clienti e affidati,
che s’obbligavano con giuramenti a favorire i loro interessi<a class="tag" id="tag199" href="#note199">[199]</a>.
Alle alte dignità non conducevano i meriti,
<span class="pagenum" id="Page_278">[278]</span>
ma la nascita; e il maestro giustiziero, e il maestro
camerario, e tutti i comandanti di terra e di mare
cernivansi fra i baroni. Già aveano preteso che nessuna
derrata si esponesse sui mercati sinchè non fossero
vendute le loro, e che i vassalli pagassero i canoni colle
misure che ciascun di loro adottava. Poi verso il re
alzavano ogni dì le pretensioni, tanto che il forte e
insieme dolce Federico a pena riusciva a reprimerli.
Per frenare l’avidità de’ magistrati foresi ne limitò la
giurisdizione e la potenza; divise l’isola, non più in due,
ma in quattro valli; nominò molti giudici subalterni,
<span class="pagenum" id="Page_279">[279]</span>
dipendenti da quattro magne curie. Dal capo delle finanze
(<i>magister secretus regni</i>) fece dipendere segretarj
speciali in Palermo, Messina, Catania, Siracusa: i
maestri giurati, che Carlo d’Angiò aveva istituito uno
in ogni terra per vegliare sulla giustizia del re, de’ nobili,
degli ecclesiastici, Federico ridusse ad una specie
di magistrati comunali: ai municipj affidò pure la nomina
e la vigilanza di molti magistrati già regj, che di
lontano mal si poteano tener d’occhio, e solo riservò
al trono la nomina del primo giudice di ciascun luogo.
Divideva eziandio al possibile le varie città, in modo
che formassero corpi indipendenti, più deboli contro la
regia prerogativa.
</p>

<p>
L’ordinamento per municipj, impacciato dagli Svevi,
venne così a prendere sviluppo, e potè poi far argine
all’autorità regia. Un balio, alcuni giudici e giurati costituivano
il collegio municipale, che in certi casi s’aggregava
alquanti consiglieri, mercanti e seniori. Dalle
cariche municipali, almeno delle città regie, erano
esclusi i nobili, anzi più tardi anche gli affidati loro,
sicchè il corpo cittadino restava separato e opposto
all’aristocratico. Federico ai nobili diè licenza di vendere
e ipotecare i feudi, purchè non fosse a favore del
clero, al fisco si pagasse un decimo del valore, e il
nuovo possessore assumesse gli obblighi del precedente.
Pareva strappatagli dalla necessità una concessione
sì opportuna a spicciolire i possessi e mettere
in giro ricchezze, che accumulate incagliavano il suo
potere<a class="tag" id="tag200" href="#note200">[200]</a>.
</p>

<p>
Usciva dunque Sicilia dalla sua rivoluzione con un
ordinamento monarchico, unico in Italia; e vuolsi saper
grado a Federico I d’avere in tempi sì fortunosi mantenuto
tranquillità e giustizia senza opprimere. Ma d’allora
<span class="pagenum" id="Page_280">[280]</span>
comincia il dechino dell’isola, ove non più all’ordine
pubblico, ma al vantaggio dell’aristocrazia mirarono i
parziali statuti.
</p>

<div class="chapter">
<h2 id="cap103-9">CAPITOLO CIII.
<span class="smaller">Bonifazio VIII. — Dante politico e storico.</span></h2>
</div>

<p>
Stringemmo in uno i fatti spettanti alla Sicilia; ma
altri di gran rilievo se n’erano in quel mezzo compiuti
altrove.
</p>

<p>
Morto l’imperatore Rodolfo (1291), la corona germanica fu
disputata tra suo figlio Alberto d’Austria, Venceslao IV
di Boemia e Adolfo di Nassau: l’ultimo «di gran cuore,
ma di piccola potenza» restò preferito, ma Alberto non
volle mai sottoporsi, onde si prolungò, se non la vacanza,
il disordine. E peggiore ne nacque alla morte
di papa Nicola IV, giacchè, ristrettisi in conclave sei
cardinali romani (1292), quattro della restante Italia e due
francesi, non fu mai che potessero accordarsi: Matteo
degli Orsini, famiglia ingrandita di Napoli, voleva un
papa ben affetto ai Guelfi e a Carlo di Napoli; il contrario
cercava Jacopo Colonna, capo dell’altra famiglia
cui Onorio IV avea corteseggiato di favori e possessi.
Roma prendea parte con loro; battagliavasi, saccheggiavasi,
incendiavansi palazzi e chiese; finchè si elesse
un senatore dei Colonna e uno degli Orsini, compenso
che sorprese, non tolse i guaj. I cardinali, che eransi
collocati parte a Rieti, parte a Viterbo, alfine si radunarono
a Perugia, ma non s’accordavano nell’elezione,
fin quando, dopo diciotto mesi, a meraviglia di tutti, i
voti s’accolsero sovra Pietro Morone (1294), settagenario, che
viveva sul monte Majella presso Sulmona a guisa degli
antichi cenobiti, in pregio di virtù e miracoli. Vedendo
<span class="pagenum" id="Page_281">[281]</span>
giungere cardinali nel povero romitorio, egli si buttò
ai loro ginocchi; essi a vicenda gli caddero dinanzi
venerandolo papa; e per quanto si ostinasse al no, l’obbligarono
ad accettare le somme chiavi col nome di
Celestino V. Carlo II fu ben lieto d’aver pontefice un
suo suddito, e quando fece l’entrata in Aquila sopra
un somiero, egli stesso tenne le briglie col figlio Carlo
Martello.
</p>

<p>
Quel pio, scevro dagli uomini e dalle passioni e intrighi
loro, non addottrinato in altre scienze che nella
contemplazione di Dio, avvezzo a far tutto a cenno
d’obbedienza, fu dal re avviluppato d’omaggi, di legulej,
di regie catene, talchè non più volesse che il beneplacito
di Carlo: allora questi l’indusse a fissar sua
sede in Napoli; di dodici cardinali, nominarne sette
francesi, tre napolitani; e ad altri atti che Celestino
fece (al dir del Varagine) meno in <i>plenitudine potestatis</i>,
che in <i>plenitudine simplicitatis</i>. Però non gli
era venuta meno la cenobitica umiltà; e conoscendosi
inetto agli affari, e nell’avidità di curiali abusanti del
suo nome, nelle prepotenze regie sotto il suo manto
celate vedendo un pericolo dell’anima propria<a class="tag" id="tag201" href="#note201">[201]</a>,
<span class="pagenum" id="Page_282">[282]</span>
ribramò la quiete e le consolazioni del devoto ritiro, e
avutone consiglio coi cardinali, e indarno impedito dal
re e da’ suoi vicini, dopo cinque mesi abdicò al papato.
</p>

<p>
Nel posto che non richiedeva un angelo ma un uomo,
gli fu sortito successore colui che dicono maggiormente
lo spingesse a tal passo, Benedetto dei Gaetani
d’Anagni, che prese il nome di Bonifazio VIII<a class="tag" id="tag202" href="#note202">[202]</a> e il
motto <i>Deus in adjutorium meum intende</i>, quasi presentisse
le lotte preparategli, e nelle quali tanto bisogno
avrebbe de’ superni ajuti. Valente in scienza e
massime nel diritto civile e canonico, severo e pertinace,
ben addentro negli accorgimenti mondani, e altamente
compreso de’ diritti della santa Sede, vedendo
questa in dechino, riassumeva l’opera di Gregorio VII
e d’Innocenzo III di sottoporre la potenza temporale
alla ecclesiastica, la materia allo spirito. Comincia dal
sottrarsi al re di Napoli, che col fermarli nel suo paese
volea rendersi ligi i pontefici; e coll’inaspettato comparire
a Roma, da tre anni vedovata, ripiglia padronanza
sovra le fazioni, deprime i Colonna, e come ghibellini
e patarini incorreggibili e perchè alleati a suo danno
coi re di Sicilia e d’Aragona, li scomunica e guerreggia,
tanto che li riduce a venire ad obbedienza. Con
ciò ebbe estinta la fazione ghibellina, ma procacciato a
<span class="pagenum" id="Page_283">[283]</span>
a sè irreconciliabili nemici. Revocò le concessioni improvvide
del predecessore, e le tante bolle che di esso
non portavano se non il nome; e poichè era a temere
che alcuno non si valesse della costui inettitudine per
indurlo a rivoler la tiara, sbranando la Chiesa con uno
scisma, lo rinchiuse in un castello della Campania, ove
i mali trattamenti gli accorciarono i giorni (1296). La santa
vita meritò a Celestino V gli onori degli altari, e la debolezza
i vilipendj di Dante<a class="tag" id="tag203" href="#note203">[203]</a>.
</p>

<p>
<span class="pagenum" id="Page_284">[284]</span>
</p>

<p>
Come gli antichi celebravano il centenario della
fondazione della città, così i Cristiani solevano concorrere
a Roma ogni capo di cent’anni, credendo,
benchè non ne fosse motto ne’ libri liturgici, che
grandi indulgenze meritasse quel pellegrinaggio. L’anno
1300, vedendo alla festa de’ santi Apostoli quell’affluenza,
Bonifazio volle santificarla indulgendo generale
perdonanza a chiunque, al chiudersi d’un secolo,
visitasse in Roma certe chiese, e designò quella festa
col nome di <i>giubileo</i>, dato dagli Ebrei a quella in cui
venivano sciolti da debiti le persone e i beni. La smania
delle crociate si sfogò allora in questo pellegrinaggio,
che tanto maggior facilità offriva d’acquistare le indulgenze
plenarie, che prima si concedevano solo per
quelle. I popoli, che omai cercavano la civiltà per altre
vie oltre le religiose, e ne’ parlamenti e nelle carte trovavano
alla libertà quelle guarentigie che prima non
traevano se non dalla tutela papale, sembrò che si
unissero ancora personalmente per ravvivare la carità
del capo colle membra, e rinvigorire la fede nell’aspetto
delle cose sante. La cronaca d’Asti pretende
v’andassero due milioni di persone: Giovan Villani, che
v’intervenne, dice vi si contavano ogni giorno ducentomila
forestieri d’ogni sesso, età e nazione; onde rincarirono
i comestibili e il fieno, i Romani arricchirono
collo spacciar le derrate e dare alloggi, la Camera apostolica
colle oblazioni, le quali vennero sì copiose, che
giorno e notte due cherici stavano con rastrelli per
raccoglierle davanti all’altare. Fra gli altri vi peregrinò
Giotto (1300), rinnovatore della pittura in Italia; e per commissione
del papa, che già avea chiamato frate Oderisi
d’Agubio a miniar libri, molti dipinti condusse nella
basilica Lateranese, de’ quali ancora vedesi uno che
esprime Bonifazio in atto di pubblicare il giubileo. Le
solennità furono a proporzione, e il pontefice vi si mostrò
<span class="pagenum" id="Page_285">[285]</span>
alla città e al mondo cogli ornamenti imperiali,
preceduto dalla spada, dal globo e dallo scettro, e da
un araldo che gridava: — Ecco due spade, ecco il successore
di Pietro, ecco il vicario di Cristo»<a class="tag" id="tag204" href="#note204">[204]</a>.
</p>

<p>
Bonifazio, benchè di gente ghibellina dovea per natura
propendere ai Guelfi; avendo udito che Alberto
d’Austria, senza autorità pontifizia, erasi dichiarato imperatore,
si pose la corona in capo, in pugno la spada
ed esclamò: — Io cesare, io imperatore, e farò valere
i diritti dell’impero»; i Siciliani che non vollero accettar
la pace da lui proposta scomunicò, senza riguardo
alle ragioni che possono determinare un popolo a preferire
la guerra; inanimava i Guelfi contro re Federico
in Sicilia ricettatore di Patarini e Ghibellini, ai nemici
di esso concedeva le decime levate a titolo della crociata,
e a danno di lui invitò Carlo di Valois, promettendogli
l’impero d’Occidente mal conferito, e quello
d’Oriente, a cui gli dava diritto la moglie, nipote di
Baldovino imperator titolare di Costantinopoli. Venne
Carlo romoreggiando; e ricevuto festosamente da tutti
i Guelfi, fatto conte di Romagna, governatore del Patrimonio,
signore della marca d’Ancona, fu coronato a
Roma.
</p>

<p>
<span class="pagenum" id="Page_286">[286]</span>
</p>

<p>
Primo incarico che il papa gli affidò, fu di praticar
la pace in Toscana, a cui grave incendio di discordia
era venuto da Pistoja. Quivi, domati i Panciatichi ghibellini,
primeggiavano i Cancellieri, schiatta nobile che
«avea in quel tempo diciotto cavalieri a speroni d’oro,
ed erano sì grandi e di tanta potenza, che tutti gli altri
soprastavano e battevano; e per la loro grandigia e
ricchezza montarono in tanta superbia, che non era
nissuno sì grande nè in città nè in contado, che non
tenessono al di sotto; molto villaneggiavano ogni persona,
e molto sozze e rigide cose faceano; e molti ne
faceano uccidere e ferire, e per tema di loro nessuno
ardiva a lamentarsi» (<i>Storie pistoiesi</i>).
</p>

<p>
Era quella famiglia distinta in Bianchi e Neri; e
mentre parecchi insieme bevevano in una taverna, vennero
a parole, e Carlino di Gualfredo de’ Bianchi ferì
Doro di Guglielmo, ch’era dei Neri. Doro per tradimento
colse un fratello del suo offensore, e assalitolo
per ucciderlo, gli troncò una mano. Guglielmo credette
rassettar la pace consegnando Doro a Gualfredo, ma
questo ebbe la viltà di tagliare a lui pure il pugno sopra
mangiatoja dei cavalli. Il sangue chiamò sangue: Cancellieri
bianchi e Cancellieri neri si fecero i peggiori
danni in città e per tutta la montagna di Pistoja, colla
forza e col tradimento esercitando la vendetta. I Fiorentini,
temendo non fra il tumulto una delle fazioni si
accostasse ai Ghibellini, s’interposero, e ottenuto per
tre anni la balìa della città, ordinarono ai capi delle
due fazioni di trasportarsi a Firenze.
</p>

<p>
Credeano poterli tenere a freno quando fossero staccati
dai loro clienti e conciliar pace; e invece trapiantavano
il germe di cittadine discordie. I Bianchi furono
accolti dai Cerchi, famiglia popolana, venuta su col
traffico, mentre i Donati, loro emuli, gentiluomini e cavallereschi,
riceveano i Neri; e adottando i nomi degli
<span class="pagenum" id="Page_287">[287]</span>
ospiti, parteggiarono coi soliti avvicendamenti, e nelle
case vicine, ne’ campi confinanti, a balli, a nozze, a
funerali, si davano di cozzo. «Così sta la nostra città
tribolata, così stanno i nostri cittadini ostinati in mal
fare; ciò che si fa l’uno dì, si biasima l’altro;.... non
si fa cosa sì laudabile, che in contrario non si reputi e
non si biasimi. Gli uomini vi si uccidono, il male per
legge non si punisce: ma come il malfattore ha degli
amici o può moneta spendere, così è liberato dal maleficio
fatto» (<span class="smcap">Compagni</span>). Capi delle due divise erano
Vieri de’ Cerchi, portato in alto dalla sua posizione anzichè
da talento superiore, e Corso Donati, uomo pieno
di vigore e d’attività, colla quale bilanciava le maggiori
forze degli emuli.
</p>

<p>
A papa Bonifazio venne riportato l’occorrente colle
solite esagerazioni: ed egli, per ridurli al suo intendimento,
ch’era tutto di pace, credette bene chiamare a
Roma Vieri, e spedire a Firenze frà Matteo d’Acquasparta
cardinale, che ebbe dal Comune facoltà di dispensare
gli ufficj tra le due parti, e ricomporre le
differenze; ma nulla profittando, partì lasciando interdetta
la città.
</p>

<p>
Allora, come interviene, ciascuno metteva in mezzo
qualche partito: Dante Alighieri suggeriva di relegare
i capi delle due fazioni; Corso Donati indusse il papa (1301) a
spedirvi come paciere Carlo di Valois. L’introdursi
d’uno straniero potea piacere ai faziosi, non ai buoni;
tra i quali Dino Compagni, modello di virtù cittadina
e di storica moderazione, cercò almeno si deponessero
le sconcordie, e «ritrovandomi io in detto consiglio
(narra egli stesso) desideroso di unità e pace fra’ cittadini,
avanti si partissono dissi: <i>Signori, perchè volete
voi confondere e disfare una così buona città? Contro
a chi volete pugnare? contro a’ vostri fratelli? Che
vittoria avrete? non altro che pianto</i>. Risposono che
<span class="pagenum" id="Page_288">[288]</span>
il loro consiglio non era che per ispegnere scandalo e
stare in pace. Udito questo, m’accozzai con Lapo di
Guazza Olivieri, buono e leale popolano, e insieme andammo
ai priori, e conducemmovi alcuni che erano
stati al detto consiglio; e tra i priori e loro fummo
mezzani, e con parole dolci raumiliammo i signori».
E Bianchi e Neri desideravano pace, ma quelli la voleano
spontanea, questi per intromessa dello straniero,
il quale di fatto ebbe invito e denaro.
</p>

<p>
«Stando le cose in questi termini, a me Dino venne
un santo e onesto pensiero immaginando: questo signore
verrà, e tutti i cittadini troverà divisi, di che grande
scandalo ne seguirà. Pensai, per lo uffizio ch’io tenea e
per la buona volontà che io sentia ne’ miei compagni,
di raunare molti buoni cittadini nella chiesa di San Giovanni;
e così feci, dove furono tutti gli uffizj, e quando
mi parve tempo dissi: <i>Cari e valenti cittadini, i quali
comunemente tutti prendeste il sacro battesimo di
questo fonte, la ragione vi sforza e stringe ad amarvi
come cari frategli, e ancora perchè possedete la più
nobile città del mondo <span class="upright">(1301)</span>. Tra voi è nato alcuno sdegno
per gara d’uffizj, li quali, come voi sapete, i miei
compagni e io con sacramento v’abbiamo promesso
d’accumularli. Questo signore viene, e conviensi onorare.
Levate via i vostri sdegni, e fate pace tra voi,
acciocchè non vi trovi divisi; levate tutte le offese; e
le ree voluntà, state tra voi di qui addietro, siano
perdonate e dimesse per amore e bene della vostra
città. E sopra questo sacrato fonte, onde traeste il
santo battesimo, giurate tra voi buona e perfetta pace,
acciocchè il signore che viene trovi i cittadini tutti
uniti.</i> A queste parole tutti s’accordarono, e così feciono
toccando il libro corporalmente, e giurarono
attenere buona pace e di conservare gli onori e giurisdizione
della città: e così fatto, ci partimmo di
<span class="pagenum" id="Page_289">[289]</span>
quel luogo. I malvagi cittadini, che di tenerezza mostravano
lagrime e baciavano il libro, e che mostrarono
più acceso animo, furono i principali alla distruzione
della città, de’ quali non dirò il nome per onestà. Quelli
che avevano mal talento, dicevano che la caritatevole
pace era trovata per inganno: ma se nelle parole ebbi
alcuna fraude, io ne debbo patire le pene, benchè di
buona intenzione ingiurioso merito non si debba ricevere;
di quel sacramento molte lagrime ho sparte,
pensando quante anime ne sono dannate per la loro
malizia».
</p>

<p>
Consigli prudenti in mezzo alle ire, chi vi bada?
Piuttosto si ascoltava a Baldino Falconieri, che tutto il
giorno perseverava a vantare la presente tranquillità a
fronte delle passate turbolenze e delle peggiori temute;
a Berto Frescobaldi, che mostravasi infervorato dei
Cerchi per ottenerne in prestanza dodicimila fiorini;
a Lapo Salterello, avvocato e poeta, già processato
per ribalderie, che non cessava dal fare opposizione
ai rettori, e li chiamava ladri, traditori. — Ah!
sono fisionomie che conosciamo, e che sotto altri
nomi riscontriamo ogni dì sulla piazza e in parlamento.
</p>

<p>
I Neri prevalsi accolsero Carlo in città, facendogli
giurare di non mutar le leggi nè esercitare giurisdizione.
Entrato con cinquecento cavalli, cominciò a usar
da tiranno; tolse diritti più preziosi della pace, e lasciò
che i Neri per cinque giorni saccheggiassero case e beni
dei Bianchi, sposandone le eredi, incendiando, uccidendo;
col solito titolo d’una congiura scoperta, sbandeggiò
i primani, e pose giudice il severissimo Cante
de’ Gabrielli da Gubbio, che circa seicento persone colpì
d’esiglio e di grosse multe. Fra queste compajono Dino
Compagni, Guido Cavalcanti, Dante Alighieri e Petracco
dell’Ancisa, che, abbandonata la politica, si applicò tutto
<span class="pagenum" id="Page_290">[290]</span>
ad allevare i proprj figliuoli<a class="tag" id="tag205" href="#note205">[205]</a>, un de’ quali divenne
illustre col nome di Francesco Petrarca.
</p>

<p>
Guido, filosofo e poeta, fu genero di Farinata degli
Uberti, e perciò accannito ghibellino e caldo nemico
de’ Donati. Corso tentò farlo uccidere mentre andava
pellegrino a San Jacopo di Galizia; ed egli, tornato e
saputolo, gli si avventò un giorno nel bel mezzo di
Firenze e gli tirò, ma fallito il colpo, fu preso a sassi
dal figlio e dai seguaci del barone. Relegato a Sarzana,
per l’aria insalubre cadde malato, e ottenuto di riveder
la patria, vi morì. Pellegrinava a San Jacopo, eppure
appo la gente era in voce d’epicureo, cioè d’incredulo,
e perchè speculava molto astratto dagli uomini, si diceva
cercasse se trovar potea che Dio non fosse.
</p>

<p>
Egli era secondo occhio di Firenze<a class="tag" id="tag206" href="#note206">[206]</a>, di cui primo
era Dante Alighieri, entrambi in fresca età mescolatisi
ai movimenti cittadini; attesochè nelle democrazie,
massime se ristrette, i giovani sono facilmente portati
verso gli affari pubblici, e vedendo il governo da vicino,
credono ben conoscerlo e facile il guidarlo. Dante
«fu uomo molto polito, di statura decente, e di grato
aspetto e pieno di gravità, parlatore rado e tardo, ma
nelle sue risposte molto sottile. Nè per gli studj si racchiuse
in ozio, nè privossi del secolo; ma vivendo e
conversando con gli altri giovani di sua età, costumato,
accorto e valoroso, ad ogni servizio giovanile si trovava.
Ed era mirabil cosa che, studiando continuamente,
a niuna persona sarebbe paruto ch’egli studiasse, per
l’usanza lieta e conversazione giovanile». (<span class="smcap">L. Aretino</span>).
E fu veramente suo distintivo il passare agevolmente
dalla contemplazione all’attività, che esercitò a servizio
della fazione avita in magistrature, in ambascerie e
<span class="pagenum" id="Page_291">[291]</span>
colle armi a Campaldino; e alla scuola della politica,
allo straziante contatto degli uomini, al laborioso insegnamento
delle rivoluzioni ebbe vero esperimento dell’inferno,
del purgatorio e del paradiso.
</p>

<p>
L’antica nobiltà fiorentina, che pretendeasi discendere
dai Romani, avea sempre messo ostacolo all’alzarsi
della gente nuova, e parteggiato coi Guelfi. Così aveano
usato gli Alighieri, e Dante stesso, fin quando la divisione
in Neri e Bianchi li sconnettè di modo, che poterono
considerarsi come Guelfi e Ghibellini. Dante stette
fra questi ultimi, e con loro fu mandato in esiglio (1303 — marzo). Che
sia della malversazione addebitatagli nella sentenza
da Cante da Gubbio, nol possiamo chiarire; Dante non
ne fa motto in verun luogo, perchè v’ha delle cose di
cui uno non si difende, come altre di cui non si vanta;
e troppo è nota l’arte delle fazioni di denigrare chi
vogliono perdere, e di sceglier le accuse appunto che
più ripugnano al carattere dell’oltraggiato, correndo le
plebi a creder più facilmente ciò ch’è meno credibile.
</p>

<p>
Dante badossi alcun tempo alla guelfa Siena e ad Arezzo
ghibellina, insieme cogli esuli; ingrata società, che lo
costringeva a partecipare ad ire impotenti, a garrule
speranze, a persecutrici esagerazioni che non erano le
sue. Con soccorsi di Bartolomeo della Scala signor di
Verona tramarono essi di ripatriare per forza (1303), e fallito
il tentativo, ne imputarono Dante, che pure l’avea
sempre dissuaso; ond’egli risolse abbandonare la <i>compagnia
malvagia e scempia</i>, e farsi parte da se stesso,
schermendosi da entrambe le sêtte, delle quali vedeva
i torti; il che dai settarj s’interpreta come un tradirle
entrambe.
</p>

<p>
«Cacciato di patria (racconta nel <i>Convivio</i>), per le
parti quasi tutte, alle quali questa lingua si stende, peregrino
quasi mendicando sono andato, mostrando
contro a mia voglia la piaga della fortuna, che suole
<span class="pagenum" id="Page_292">[292]</span>
ingiustamente al piagato molte volte essere imputata.
Veramente io sono stato legno senza vela e senza governo,
portato a diversi porti e foci e liti dal vento
secco che vapora la dolorosa povertà». Passò a studiare
teologia e filosofia sull’università di Parigi, piena
testè degli insegnamenti di Tommaso d’Aquino, e allora
di quelli dell’abate Suggero: nè mai deponendo l’eterna
speranza degli esuli, cercò «con buone opere e buoni
portamenti meritarsi di poter tornare in Firenze per
ispontanea revoca di chi reggeva la terra; e sopra
questa parte s’affaticò assai, e scrisse più volte non solamente
a’ particolari cittadini del reggimento, ma
ancora al popolo, e intra l’altre un’epistola assai lunga,
che, comincia, <i>Popule mi, quid feci tibi?</i>»<a class="tag" id="tag207" href="#note207">[207]</a>. E diceva: — Ogni
infelice mi fa pietà; più di tutti, coloro
che logorandosi nell’esiglio, non rivedono la patria che
in sogno»<a class="tag" id="tag208" href="#note208">[208]</a>, ma per quanto gemesse o fremesse,
più non potè rivedere il suo <i>bel San Giovanni</i>.
</p>

<p>
Solea Firenze, nella solennità del Battista, far grazia
ad alcuni condannati, che colla mitera in capo e con un
cero in mano venivano offerti al santo. Fu esibito a
Dante di ricuperar la patria a questo modo<a class="tag" id="tag209" href="#note209">[209]</a>, ma
egli: — È questo il richiamo glorioso con che Dante
degli Alighieri è richiamato alla patria? questo han
<span class="pagenum" id="Page_293">[293]</span>
meritato il sudore e la fatica continuata nello studio?
Non per questa via si deve tornare alla patria; e se
per niun’altra si può, io non entrerò mai in Firenze.
Forse non vedrò io da qual sia luogo gli specchi del
sole e degli astri? non potrò io speculare dolcissime
verità sotto qualsiasi cielo, senza arrendermi, spoglio
di gloria, anzi con ignominia, al popolo fiorentino?» Il
Boccaccio, che ce lo racconta nella <i>Vita</i> di lui, soggiunge
che «veggendosi non poter ritornare, in tanto
mutò l’animo, che niuno più fiero ghibellino ed ai Guelfi
avverso fu come lui. E quello di che io più mi vergogno
in servigio della sua memoria, è che pubblichissima
cosa è in Romagna, lui ogni fanciullo, ogni feminella,
ragionando di parte e dannando la ghibellina, l’avrebbe
a tanta insania mosso, che a gittar le pietre l’avrebbe
condotto non avendo taciuto»<a class="tag" id="tag210" href="#note210">[210]</a>. Eppure egli stesso
ripeteva quel che non mai fia ripetuto abbastanza
agli Italiani; che il buono non dee prender guerra col
buono finchè non siano riusciti a vincere i malvagi;
che è follia il non abbandonare un cattivo partito per
rispetto umano<a class="tag" id="tag211" href="#note211">[211]</a>.
</p>

<p>
Ispirato da dolore e da sdegno scrisse la sua <i>Commedia</i>,
poema essenzialmente storico, dove vitupera o
esalta da uom di parte, il quale, fremendo della persecuzione,
di tutto fa arma alla vendetta; e coll’autorità
che danno l’ira, l’ingegno, la sventura, insieme coi
dolori e rancori suoi eternò le glorie e le sventure
d’Italia. E noi, che già l’esaminammo come poesia, ora
<span class="pagenum" id="Page_294">[294]</span>
vi cercheremo i giudizj del poeta sopra le cose e gli
uomini che lo circondavano, e che tutti chiamò ad
austera rassegna, traendone concetti di speranza o di
vendetta. E poichè fra gl’Italiani fu sempre grande il
numero di questi infelici «che la patria non rivedono
se non in sogno», Dante fu immedesimato ai patimenti
di tutti, preso come il tipo di quanti soffrono tirannia
e ingiustizia.
</p>

<p>
Natura degli scontenti, egli non preterisce occasione
di lodare i tempi preteriti, quando valore e cortesia
soleano trovarsi in sul paese rigato dall’Adige e dal
Po, quando Firenze si stava in pace sobria e pudica,
con donne massaje, con uomini contenti alla pelle scoverta,
con abbondante figliolanza. In così riposato, in
così bel vivere di cittadini, a cittadinanza così fida, a
così dolce abitare stavano i Fiorentini gloriosi e giusti,
guerreggiando nelle crociate, o mercatando, nè mai il
giglio era posto a ritroso sull’asta, nè fatto vermiglio
per divisione; non v’avea case vuote di famiglia per
gente che esulasse in grazia dei Francesi. Se alcuno
rimane di quella buona stirpe antica, non serve che a
raffaccio del secolo selvaggio, ora che la città è turpe
di gola, superbia, avarizia, invidia, nemica ai pochi
buoni che ancor vi allignano; del resto sconsiderata sì,
che ogni tratto cambia leggi, monete, uffizj, costume, e
provvede sì scarsamente che a mezzo novembre non
giunge quel che filò d’ottobre.
</p>

<p>
Dei quali peccati trova Dante la ragione nell’aver
ricevuto a cittadinanza quei di Campi, di Certaldo, di
Figline, mentre le gioverebbe trovarsi ancora ristretta
fra il Galluzzo e Trespiano, nè avere accolto il villan
puzzolente d’Aguglione e il barattiero da Signa<a class="tag" id="tag212" href="#note212">[212]</a> in
mezzo alla nobiltà veramente romana rimastavi dalle
<span class="pagenum" id="Page_295">[295]</span>
prime colonie, e mal attorniata da quelli che discesero
da Fiesole, e che tengono ancora del natìo macigno.
</p>

<p>
Voi qui sentite il patrizio intollerante, il quale, stizzito
non solo coi rettori della patria, ma colla patria
stessa, non che eccitasse l’imperatore a «venir abbattere
questo Golìa colla frombola della sua sapienza e
colla pietra della sua fortezza», professò che «per
quanto fortuna l’avesse condannato a portare il nome
di fiorentino, non voleva che i posteri immaginassero
tener lui di Fiorenza altro che l’aria e il suolo» (<i>Epistola
dedicatoria</i>). Avesse almeno aggiunto e <i>l’idioma</i>,
senza cui non avrebbe egli potuto farsi per gloria
eterno. Ma chi dalle care illusioni della gioventù, infiorate
da una benevola fantasia, trovasi per iniquità degli
uomini balestrato negli acerbi disinganni e fuori del
circolo dell’operosità, degli affetti, delle speranze primitive;
chi abbia sentito profondamente come Dante,
e come Dante sofferto le persecuzioni del secolo, che
non suol perdonare a chi di buon tratto lo precede;
quegli solo ha diritto a condannarlo di tali iracondie.
</p>

<p>
Nè men gravi dispetti mostrava Dante alle altre città
italiche: <i>gente vana</i> più che i Francesi è quella di
Siena; i Romagnuoli <i>son tornati in bastardi</i>; i Genovesi
<i>diversi d’ogni costume, e pien d’ogni magagna;</i>
in Lucca <i>ogn’uomo è barattiere</i>; <i>avari e lenoni</i> i Bolognesi;
i Veneziani <i>di ottusa e bestiale ignoranza, di
pessimi e vituperosissimi costumi, e sommersi nel
fango d’ogni sfrenata licenza</i><a class="tag" id="tag213" href="#note213">[213]</a>: l’Arno appena nato
passa <i>tra brutti porci, più degni di galle che d’altro
cibo</i>; poi viene a <i>botoli ringhiosi</i>, che sono gli Aretini;
indi tra’ <i>lupi</i> di Firenze; infine <i>alle volpi piene
di frodi</i>, quai sono quelli di Pisa. A questa, <i>vitupero
delle genti</i>, impreca che ogni persona si anneghi; a
<span class="pagenum" id="Page_296">[296]</span>
Pistoja, che sia incenerita perchè procede sempre in
peggio fare. Le antiche case rimorde come <i>diredate</i>
delle prische virtù: i Malatesti <i>fan dei denti succhio</i>; i
Gallura divennero <i>vasel d’ogni frode</i>; Branca Doria
vive ancora, eppure l’anima sua già spasima in inferno,
e lasciò un diavolo a governare il corpo suo e d’un
suo prossimano; in Verona i Montecchi e Capuleti sono
gli uni già tristi, gli altri in sospetto; Alberto della
Scala è <i>mal del corpo intero, e peggio della mente</i>;
Guido da Montefeltro ebbe <i>opere non leonine, ma di
volpe</i>, e seppe <i>tutti gli accorgimenti e le coperte vie</i>;
al buon re Roberto iterò oltraggi, come meno acconcio
allo scettro che alla cocolla. Così augura che Brettinoro
fugga via per non soffrire la tirannide de’ Càlboli; così
sentenzia Rinier da Corneto che <i>fe guerra alle strade,</i>
e Provenzan Silvani che <i>presunse recar Siena alle sue
mani</i>, e i Santafiora che malmenarono i dintorni di
questa città. Sono, al contrario, encomiati gli Scaligeri
e i Malaspini, suo <i>rifugio ed ostello</i>, e Uguccione della
Faggiuola, cui pensava intitolare la prima cantica: onde,
chi cerca la storia non per declamazione o per teorica
preconcetta, veda se uom possa, altrimenti che a retorico
esercizio, sostenere l’equità di Dante nel distribuire
i vituperj e il guiderdone; e il suo amor patrio, se
non sia pel perdonabile intento di voler trovare tutto
grande nei grandi.
</p>

<p>
Le vendette sue non si limitano fra l’Alpi, ma le
scaglia ad Edoardo d’Inghilterra e Roberto di Scozia
che non sanno tenersi <i>dentro lor meta</i>, al codardo re
di Boemia, all’effeminato Alfonso di Spagna, al dirazzato
Federico d’Aragona, all’usurajo Dionigi di Portogallo,
agl’infingardi austriaci e fino al re di Norvegia,
e a non so qual principe di Rascia (Servia), falsatore
di ducati veneti. Principalmente infellonisce contro i
Capeti, che maledice già nel loro stipite Ugo <i>figliuol
<span class="pagenum" id="Page_297">[297]</span>
di beccajo</i>, la cui discendenza <i>poco valea, ma pur non
fece male</i>, sinchè acquistata Provenza, <i>cominciò con
forza e con menzogna la sua rapina</i>. Di là uscì Carlo
di Valois senz’altre arme che quella di Giuda; di là
Filippo il Bello, <i>il mal di Francia</i>, che crocifigge di
nuovo Cristo nel suo vicario: onde il poeta invoca di
presto esser consolato nel veder la vendetta che Dio
prepara in suo segreto; come altrove invoca il giusto
giudizio divino sopra la stirpe di Alberto d’Austria,
tanto che il mondo ne rimanga tutto sgomentato.
</p>

<p>
Conforme agl’imperiali d’allora ed ai leggisti, palesa
somma riverenza della «nostra antichissima ed amata
gente latina, che mostrar non poteva più dolce natura
in signoreggiando, nè più sottile in acquistando, nè finalmente
più forte in sostenendo; e massimamente di
quel popolo santo, nel quale l’alto sangue trojano era
mischiato, cioè Roma; quella città imperadrice, per
cui guidata, la nave della umana compagnia per dolce
cammino al debito porto correa... E certo sono di
ferma opinione che le pietre che stanno nelle sue mura
sieno degne di riverenza, e il suolo dov’ella siede ne
sia degno, oltre quello che per gli uomini è predicato»
(<i>Convivio</i>). Dagl’imperatori sperava ristoro ai mali
d’Italia, e gl’invitava a sostener le ire sue e i suoi
amori: tutto in rialzare l’opinione della loro autorità,
nel maggior fondo dell’inferno pose gli uccisori del
primo Cesare, e in cima al paradiso l’aquila imperiale,
e stese un libro particolare <i>De Monarchia</i>. Tocco anche
personalmente delle tribolazioni in cui il disaccordo
delle due potenze gettò la cristianità, pensava che, a
volere il progresso, si richiedesse la pace sotto un monarca,
unico arbitro delle cose terrene, mentre il pontefice
dirige quelle riguardanti l’eterna salute. Quando
uno solo sia padrone di tutte cose, è tolta la cupidigia,
radice d’ogni male, e nascono la carità, la libertà. Questa
<span class="pagenum" id="Page_298">[298]</span>
monarchia universale trova egli attuata nel popolo romano,
il cui fondatore discende al pari dall’Europa e
dall’Atlante; popolo a cui vantaggio Dio operò i miracoli
che si leggono in Livio, e gli concesse vittoria
nel conflitto colle altre genti. Che se diritti s’acquistano
legittimamente col duello, ben s’ha a credere che il
giudizio di Dio si manifesti non meno nelle battaglie
generali, e perciò abbiano legittimamente ottenuto l’imperio
i Romani, popolo che quanto amasse gli altri
mostrò col conquistarli, posponendo le comodità proprie
alla salute dell’uman genere.
</p>

<p>
Eccovi prevenuta di secoli la teorica moderna, che
asserisce vincere sempre la parte migliore: ecco dichiarata
ottima salvaguardia della pubblica felicità la
massima potenza d’una monarchia, universale e dipendente
da Dio solo, non da alcun suo vicario; ecco
in conseguenza tolto l’unico schermo che allora contro
l’imperatore avessero i popoli, ed usurpata a questi la
indipendenza nazionale che ne è vanto e desiderio<a class="tag" id="tag214" href="#note214">[214]</a>.
Eppure egli aveva imprecato giusto giudizio dalle stelle
sopra il sangue di Rodolfo tedesco e d’Alberto suo
figlio, che <i>per cupidigia</i> lasciavano disertare il giardin
dell’impero; e bestemmiò Venceslao <i>pasciuto d’ozio e
di lascivia</i>; ma al <i>divino e felicissimo</i> Enrico VII di
Luxemburg preparò un seggio in paradiso, e lo inizzava
contro quella città, che allora e poi fu rôcca della libertà
italiana. A questa bassezza non scendeva Dante per
viltà, sì per dispetto; e dalle servili conseguenze arretrava,
<span class="pagenum" id="Page_299">[299]</span>
e gli avveniva, come troppo spesso agl’Italiani,
di desiderare quel che non hanno, per tardi pentire
quando n’abbian fatto esperimento. I voti del poeta
furono esauditi; furono <i>inforcati gli arcioni</i> di questa
Italia, <i>fiera fella e selvaggia</i>; e gli abbracci degl’imperatori,
quand’ebbero i papi non più oppositori ma
conniventi ed alleati, prepararono un’età di obbrobrioso
servaggio, e la necessità malaugurata di violenti tentativi
per riscattarsene.
</p>

<p>
Ma cotesto imperatore universale e onnipossente,
Dante volea risedesse in Italia, e intimava essere i monarchi
fatti pel popolo, non questo per quelli; anzi essi
sono i primi ministri del popolo: tanto il senno abituale
rivaleva, appena che l’ira attuale cessasse d’allucinarlo.
Parimenti, geloso come si mostrò delle pure origini,
bersaglia i privilegi di nascita e l’edifizio feudale, sino
a volere abolita l’eredità dei beni, non che quella degli
onori. «La pubblica potenza non dee andare a vantaggio
di pochi, che col titolo di nobili invadono i primi
posti. A sentirli, la nobiltà consiste in una serie di ricchi
avoli: ma come far caso sopra ricchezze, spregevoli
per le miserie del possesso, i pericoli dell’incremento,
l’iniquità dell’origine? La quale iniquità appare o vengano
da cieco caso, o da industrie fine, o da lavoro interessato
e perciò lontano da ogni idea generosa, o dal
corso ordinario delle successioni. Poichè questo non
potrebbe conciliarsi coll’ordine legittimo della ragione,
che all’eredità dei beni vorrebbe chiamar solo l’erede
delle virtù. Che se il diritto de’ nobili sta nella lunga
serie di generazioni, la ragione e la fede riconducono
tutte queste a’ piedi del primo padre, nel quale o tutti
furono nobilitati o tutti resi plebei. Poichè dunque
un’aristocrazia ereditaria suppone l’ineguaglianza, la
primitiva moltiplicità delle razze repugna al dogma
cattolico. Vera nobiltà è la perfezione, che ciascuna
<span class="pagenum" id="Page_300">[300]</span>
creatura può raggiungere ne’ limiti di sua natura: per
l’uomo specialmente è quell’accordo di felici disposizioni,
di cui la mano di Dio depose in esso il germe,
e che, coltivate da solerte volontà, divengono ornamenti
e virtù».
</p>

<p>
Questi sfoghi egli si permetteva, non senza domandare
scusa dell’opporsi all’opinione di Federico II; e
nel <i>Convivio</i>, dove più blandisce alle plebi e ai signorotti,
intima: — Ahi malestrui e malnati, che disertate
vedove e pupilli, e rapite alli men possenti; che
furate ed occupate l’altrui ragioni, e di quelle corredate
conviti, donate cavalli ed armi, robe e denari;
portate le mirabili vestimenta, edificate li mirabili
edifizj, e credetevi larghezza fare! E che è questo altro
fare che levar il drappo d’in sull’altare, e coprire il
ladro e la sua mensa? Non altrimenti si dee ridere,
tiranni, delle vostre mansioni, che del ladro che menasse
alla sua casa li convitati, e ponesse sulla mensa
tovaglia furata d’in sull’altare, con li segni ecclesiastici
ancora, e non credesse che altri se n’accorgesse».
</p>

<p>
Noi volemmo qui esporre i suoi concetti, come il
giudizio del più grande uomo d’allora sopra gli avvenimenti
che si compivano. Ove ci pare gran segno della
civiltà di quegl’Italiani il saper essi discernere l’evangelo
dalle false interpretazioni, la Chiesa dagli abusi, il
principe di Roma dal pontefice universale, e con baldanza
imprecare all’adultera di Babilonia, mentre si
mostravano così sommessi all’autorità pontifizia. Il che
poco videro quegl’intolleranti d’un tempo che pretesero
fare dell’Alighieri un precursore della dottrina protestante,
o quei ghiribizzosi d’adesso, che lo chimerizzarono
autore di una eterna allegoria contro la Chiesa, e
fino istitutore di non so qual nuova religione<a class="tag" id="tag215" href="#note215">[215]</a>.
<span class="pagenum" id="Page_301">[301]</span>
Dante batte i frati, di cui le badie erano fatte spelonche,
e le cocolle <i>sacca di farina ria</i>; eppure le lodi più
calde del suo poema tributa ai santi Tommaso, Francesco,
Domenico: caccia in inferno i papi; Nicola III,
pastore senza legge e di più laid’opra (<i>Inf.</i>, <span class="smcap lowercase">XIX</span>),
colloca con Simon Mago ad aspettare Bonifazio VIII;
trova fatto cloaca il cimitero di san Pietro; eppure
espose precisissima la formola del cattolicismo, professava
<i>riverenza alle somme chiavi</i>, e credeva che l’imperio
di Roma fosse stato da Dio costituito per la
grandezza futura della città ove siede il successore di
Pietro. Bensì l’opinione ghibellina, e il vindice dispetto
contro Bonifazio, e le disonestà del clero gli facevano
bestemmiare il lusso de’ prelati che coprivano <i>de’ manti
loro i palafreni, sicchè due bestie andavano sotto una
pelle; e la corte ove tuttodì Cristo si mercava; e i
lupi rapaci in veste di pastori, che fattosi Dio dell’oro
e dell’argento, attristarono il mondo calcando i
buoni e sollevando i pravi.</i> E sebbene esaltasse Matilde
contessa, mal sapeva grado a Costantino Magno d’aver
dotato di terre i pontefici, e a Rodolfo d’Habsburg di
avergliele confermate. Disapprova l’abuso delle scomuniche,
che toglieano <i>or qui or quivi il pane che il pio
padre a nessun serra</i>; e non le crede mortali all’anima,
tanto che <i>non possa tornar l’eterno amore</i> a
chi si pente (<i>Purg.</i>, <span class="smcap lowercase">III</span>).
</p>

<p>
Riprovava insomma i pontefici, ma perchè erano o
li supponeva tralignati; nè il guelfo Villani od altro
contemporaneo vediamo fargliene colpa. Quand’egli
morì a Ravenna presso Guido da Polenta, è scritto che
il cardinale Bertrando del Poggetto, legato pontifizio in
Romagna mentre la santa sede stava serva ed avvilita
in Francia, cercasse sturbare le ossa di lui. Questa
follia sarebbe a cumulare alle tante onde quel prelato
contaminò la sua missione politica; potrebb’essere una
<span class="pagenum" id="Page_302">[302]</span>
vendetta ch’egli meditasse del male che Dante disse di
quella Francia, alla quale allora i papi eransi fatti vassalli.
Ma non ne fece nulla; e non che molestarne il
sepolcro, subito anzi cominciò pel poeta una venerazione,
che tanto meno s’attaglia ai moderni sogni, in
quanto si sa che i Guelfi prevalsero. I suoi concittadini
ripararono i loro torti istituendo una cattedra per
leggerlo e spiegarlo in duomo, ove Domenico di Michelino<a class="tag" id="tag216" href="#note216">[216]</a>
lo dipingeva vestito da priore e coronato,
colla Commedia aperta in mano, mostrando a’ suoi
cittadini le bolge dell’inferno e la montagna del paradiso.
Al concilio generale di Costanza leggevasi Dante;
e frà Giovanni di Serravalle minorità riminese, vescovo
di Fermo, ad istanza del cardinale Amedeo di Saluzzo
e dei vescovi di Bath e di Salisburg, lo tradusse in
prosa latina e ne fece un commento, che sta manoscritto
nella Vaticana.
</p>

<p>
Nessuno fu più bersagliato dall’Alighieri che Bonifazio
VIII, contro del quale ben nove volte si scaglia,
come ad uomo non mai satollo dell’avere, pel quale
non temè togliere a inganno la santa Chiesa, e poi farne
strazio; che mutò il cimitero di san Pietro in cloaca
della puzza e del sangue onde si placa il demonio,
affinchè i Cristiani siedano parte a destra e parte a
manca, e i vessilli segnati colle chiavi s’inalberino
contro i battezzati, e Pietro s’impronti sovra suggelli
a privilegi venduti e mendaci.
</p>

<p>
Agli occhi di lui, la colpa mortale di quel pontefice
<span class="pagenum" id="Page_303">[303]</span>
era l’aver favorito ai Neri, e causato la cacciata dei
Bianchi coll’inviare a Firenze Carlo di Valois. Questo
«signore di grande e disordinata spesa» voleva denaro,
e poichè ne ebbe estorto assai, andò chiedendone
al papa, il quale gli rispose: — Non t’ho io messo
nella fonte dell’oro?» E oro e peccato e onta cavato
dalla sua venuta, se n’andò coi tesori e colle maledizioni
de’ Toscani. Passò a osteggiare la Sicilia, ma
presto vi conchiuse la pace di Calatabellota (pag. 276):
laonde i Guelfi lo proverbiavano che, venuto a mettere
pace in Toscana, vi lasciò la guerra; ito a far guerra
in Sicilia, la condannò alla pace.
</p>

<p>
Questa era stata opera di Bonifazio, che, qual padre
universale dei fedeli costituitosi pacificatore dell’Europa,
terminò anche la contesa germanica col riconoscere
imperatore Alberto d’Austria<a class="tag" id="tag217" href="#note217">[217]</a>. Ma essendosi offerto
<span class="pagenum" id="Page_304">[304]</span>
mediatore tra il re francese e quel d’Inghilterra che
si disputavano la pingue Fiandra, e volendo che il
primo rilasciasse Guido conte di Fiandra e i figli suoi
con vile tradimento imprigionati, il re gli rispose,
«nessuno doversi intromettere fra lui e un suo vassallo;
udrebbe volentieri consigli, non accetterebbe
comandi».
</p>

<p>
Questo re era Filippo il Bello, di gran cuore, di gran
valentia, calcolatore e pertinace, che nè per giustizia nè
per umanità nè per riguardo a tempi, a persone, a
opinioni recedeva da’ suoi propositi. Principale tra i
quali era il dilatare la regia prerogativa; e l’ottenne
coll’abbattere fieramente i feudatarj. A quella parevagli
repugnasse la supremazia papale, sotto cui la Francia
era ingrandita, e cominciò a molestare gli ecclesiastici,
crescere imposte sui loro beni, imprigionare il vescovo
di Pamiers, vietare si portassero gioje o denari a
Roma; e dal clero di Francia adunato fe dichiarare
quelle che poi si chiamarono libertà gallicane, vale a
dire che il pontefice non possa restringere l’arbitrio
che ha il re di Francia sopra il suo clero. Così i Francesi,
che poc’anzi aveano accettato da un papa i regni
di Sicilia e d’Aragona, e fatto guerra spietata ai natii
che li ricusavano, ora al papa negavano sino il diritto
di far rimostranza al loro re<a class="tag" id="tag218" href="#note218">[218]</a>.
</p>

<p>
<span class="pagenum" id="Page_305">[305]</span>
</p>

<p>
Bonifazio, qual tutore delle ecclesiastiche immunità,
colla bolla Clericis laicos si lagnò dell’invadere che i
principi faceano i beni ecclesiastici, e scomunicò (1296) qualunque
cherico pagasse, qualunque laico ne esigesse
sovvenzioni, prestito, donativo senza licenza della santa
Sede<a class="tag" id="tag219" href="#note219">[219]</a>. Nessuno però nominava: ma avendo Filippo
per dispetto tassati maggiormente gli ecclesiastici, Bonifazio
ne lo querelò, mostrando che era in via d’incorrere
nelle censure comminate a chi attenta alle immunità
della Chiesa; al tempo stesso facea rimostranze
sull’amministrazione del regno e sulla guerra inglese,
che tanto costava al popolo. Filippo rispose acremente,
sostenendo l’indipendenza dei diritti reali; e Bonifazio,
tuttochè irascibile, pure come capo de’ Guelfi d’Italia
bramando tenersi in buon’armonia con Francia, mandò
una schietta spiegazione della sua bolla (1297); non aver egli
inteso sottrarre al re i servigi e le prestazioni dovute
dagli ecclesiastici come vassalli, bensì distorlo dallo
aggravezzare in generale il clero; del resto lasciava alla
coscienza di esso il determinare i casi ove di una contribuzione
straordinaria fosse bisogno.
</p>

<p>
Parvero dunque conciliati: il papa con una condiscendenza
inaspettatissima assentì a Filippo la decima
per tre anni, e promise procurare che al trono imperiale
vacante venisse eletto Carlo di Valois fratello di
lui, quel che più volte già nominammo, e che parve
destinato a ricevere tutte le corone e non portarne
<span class="pagenum" id="Page_306">[306]</span>
alcuna; e canonizzò san Luigi, a gran consolazione di
quei che vivo l’aveano venerato. Filippo in compenso
lo tolse arbitro della contesa sua con Fiandra e Inghilterra:
ma che? del lodo si tenne oltraggiato, o se ne
infinse; lasciò che suo fratello gettasse la bolla al fuoco;
e per far onta a Bonifazio accolse i Colonna fuorusciti
da Roma, s’alleò con Alberto d’Austria, processò il
vescovo Bernardo di Saisset, scrisse al papa con ironica
crudeltà perchè degradasse cotesto traditore di Dio e
degli uomini, di cui voleva offrire un olocausto al
Signore.
</p>

<p>
Bonifazio non recossi in pazienza l’indegnità (1301), e rispose
al re (<i>Asculte, fili</i>) ponendo che Iddio collocò il
pontefice di sopra degl’imperj per isvellere, distruggere,
dissipare, edificare, piantare; non presumesse egli re
di non aver superiori in terra; e gli rinfacciava le lese
immunità clericali, la falsata moneta, i beni delle chiese
usurpati; sospese il privilegio che i re di Francia aveano
di non essere scomunicati; invitò il clero gallicano ad
un concilio in Roma; aggiungeva che il potere del
papa e nello spirituale e nel temporale sorpassa quello
del re<a class="tag" id="tag220" href="#note220">[220]</a>. Credette ancora che Carlo di Valois, da
cui egli si era ripromesso il trionfo de’ Guelfi in Italia,
avesse a bello studio menate sì inettamente le cose in
Sicilia; e al suo passaggio per Roma il rimbrottò con
tal calore, che Carlo tirò la spada contro di esso.
</p>

<p>
Filippo nell’abbattere i feudatarj e ingigantire la
primazia reale valeasi delle sottigliezze de’ legulej, invidi
delle altre autorità, ed educati al despotismo degli
imperatori romani e ai cavilli del fôro. Principali tra
questi erano il guardasigilli Pietro Flotte e l’avvocato
Guglielmo Nogaret, maligni caparbj, come cortigiani
<span class="pagenum" id="Page_307">[307]</span>
che mettono l’onor loro nel servire alle passioni del
padrone, e che, non paghi d’insultare in Roma al papa
con ammonizioni ipocrite ed audaci, vollero eludere
l’effetto che la paterna e dignitosa lettera di Bonifazio
produrrebbe, col fingerne una, dove esso, con franchezza
resa più assoluta dall’imperativa concisione, esponeva
quelle pretensioni che la Corte romana velava di buone
parole, e ne tolsero pretesto ad una risposta del re
violenta e brutale, che cominciava: — Filippo, per la
grazia di Dio re dei Francesi, a Bonifazio sedicente
papa, poco o punto salute. Sappia la vostra fatuità che
noi non siamo sottomessi a nessuno nel temporale, ecc.».
</p>

<p>
Quelle lettere erano apocrife o per lo meno interpolate<a class="tag" id="tag221" href="#note221">[221]</a>,
ma doveano valere a scandagliar l’opinione.
Il popolo, fra cui si erano eccitate le passioni malevole,
applaudì, come fa troppo spesso agli atti violenti; e il
parlamento dichiarò non soffrirebbe mai in Francia
altro superiore che Dio e il re. E poichè tenevasi che
l’intimato concilio generale fosse un artifizio onde
allontanare dalle chiese i pastori, dal re i consiglieri,
dal popolo i sacramenti, fu interdetto al clero d’andarvi,
bruciata la supposta bolla, divulgate le lettere
dei tre Stati, in cui le pretensioni della sede pontifizia
erano oppugnate con pompa di cavilli, di erudizione,
di servilità.
</p>

<p>
Bonifazio sventò le calunnie del maligno legulejo, che
erasi messo dal canto della ragione col fargli dire il
falso; mandò un nunzio in Francia che assolvesse il re
se pentivasi; compassionò la Chiesa francese «figlia
delirante, cui una madre amorevole era disposta a
perdonare gl’insensati discorsi»: poi radunato il concilio,
pubblicò la bolla <i>Unam sanctam</i> (1302), ove pronunzia,
<span class="pagenum" id="Page_308">[308]</span>
la Chiesa, una, santa, cattolica, apostolica avere per
capo Cristo e il suo vicario in terra; la potenza spirituale,
benchè conferita ad un uomo, pure esser divina,
e chi ad essa resiste, resiste a Dio; la potenza temporale
è inferiore all’ecclesiastica, e dee lasciarsi da
questa guidare come dall’anima il corpo, e quando i re
trascorrono gravemente, il papa li può ammonire e
ravviare; ogni creatura umana essere sottoposta al
pontefice, nè ottener salute chi creda altrimenti. E
decretò che imperatori e re dovessero comparire all’udienza
apostolica qualora citati, «tale essendo la
volontà di noi che, Dio permettente, comandiamo a
tutto l’universo».
</p>

<p>
Un’autorità sicura non ha bisogno di violenze, minacciata,
esagera per meglio difendersi: e quest’espressione
così assoluta della papale potenza veniva appunto
dal sentirsi essa intaccata. Perocchè i tempi della
inconcussa credenza già tramontavano, le società europee
si sottraevano a quell’ala da cui erano state
covate, e ogni popolo voleva l’indipendenza, ogni principe
la potestà illimitata. Più la bramava Filippo, che
pertanto si dispose a cozzar con quei papi, da cui
erano stati vinti gli Enrichi e i Federichi. Assicuratosi
il suo popolo con alcune concessioni, chetata di sue
pretensioni l’Inghilterra, fa dal Nogaret mandar fuori
una furibonda diatriba contro Bonifazio (1303), ch’e’ chiamava
Malifazio, falso, intruso, ladrone, eretico, nemico di
Dio e degli uomini; e non che piegare la fronte fulminata,
arresta il legato pontifizio, togliendogli i dispacci;
da’ suoi avvocati fa in parlamento formulare contro
Bonifazio ventinove accuse, di eresie, di bestemmie,
d’ogni sorta nefandità; appella ad un concilio raccolto
dal pontefice legittimo; gli ecclesiastici che ricusarono
aderire, furono espulsi o imprigionati; gli altri e la
Università di Parigi assentono a quegli atti, e preparasi
<span class="pagenum" id="Page_309">[309]</span>
uno scisma. Bisognava colla violenza compire ciò
che la calunnia avea cominciato; e il Nogaret, in compagnia
di Musciatto Franzesi potente magnate senese,
castellano di Staggia, con buone cambiali e carta bianca
è spedito a Roma, in apparenza per informare Bonifazio,
ma con incarico secreto di arrestarlo e spedirlo
a Lione.
</p>

<p>
Ripetemmo a sazietà come i Romani fossero sempre
volenterosi a ingiuriare il loro papa, e i signori si
tenessero armati contro l’autorità di lui. Basti per
mille citare Ghino da Tacco, il quale, espulso da Siena,
avversato dai conti di Santa Fiora, ribellò Radicofani
alla Chiesa, e postosi colà, facea rubare chiunque passasse.
Un fratello e un nipote suo che gli aveano tenuto
mano, furono presi da messer Benincasa aretino, giudice
a Siena, il quale poi andò giudice a Roma. Ghino
un bel giorno entra con sua masnada in questa città, si
difila al palazzo del senatore dove Benincasa sedea sul
banco a render ragione, e presenti molti gli spicca il
capo, e se ne torna senza che alcuno osi fermarlo.
Dappoi l’abate di Cluny, ch’egli avea svaligiato non
senza cortesie, lo rappacificò col papa, il quale lo ornò
cavaliere e gli conferì una grossa priorìa.
</p>

<p>
Prepoteano fra que’ signori i Colonna. Giordano avea
lasciato cinque figli, Jacopo cardinale, Giovanni, Oddone,
Matteo, Landolfo, ciascuno con porzioni distinte
d’eredità: ma d’accordo essi lasciaronla amministrare
a Jacopo, anche dopo che Giovanni morì lasciando sei
figli, Pietro cardinale, Stefano, Giovanni, Jacopo, Oddone,
Agapito. Lo zio cardinale malmenava la sostanza
de’ fratelli e de’ nipoti, e Bonifazio, che se ne volle mescolare,
incorse nello sdegno del ladro e de’ rubati.
Jacopo nipote, fra gli altri, mostravasi accattabrighe
e violento, sicchè meritò il nome di Sciarra, e volendo
vendicarsi, assalì ottanta some di masserizie e
<span class="pagenum" id="Page_310">[310]</span>
argenti papali che passavano da Anagni a Roma, e se le
portò. Avea ragione Bonifazio di volerne vendetta, ed
esso temendola lo esecrava: del quale rancore si valse
Federico di Sicilia a danno del papa nemico: e i cardinali
di quella casa cominciarono a dire che Bonifazio
fosse eletto illegalmente, perchè papa Celestino non
poteva abdicare. Citati non comparvero, onde il concistoro
tolse la porpora a Jacopo e Pietro, e li scomunicò,
implicandovi anche la discendenza. Essi risposero
dichiarando Bonifazio pontefice intruso, appellando al
futuro concilio, e insieme con libelli d’infami accuse
preparavano armi, popolo, nemici; sicchè Bonifazio
bandì contro di loro la crociata. Moltissimi vi accorsero
e primi gli Orsini avversarj dei Colonna, poi i Fiorentini;
e molte donne davano di che far armi. Colonna,
Nepi, Zagarolo furono presi, e infine anche Palestrina,
che andò distrutta, ergendo incontro ad essa Civitapapale<a class="tag" id="tag222" href="#note222">[222]</a>.
</p>

<p>
Pensate se rimanevano accanniti i Colonna, e ancor
peggio Sciarra, il quale, nel fuggire di Roma, essendo
dato ne’ Barbareschi, anzichè rivelare il proprio nome,
avea sofferto di essere messo s’una galea, ove per
quattro anni tirando il remo, avea stillato feroce rancore
contro il papa; ed ora per isfogarlo si esibiva al
Nogaret. Bonifazio, vedendosi tenuto in posta, fuggì ad
Anagni, e preparava la scomunica che rinnovasse le
<span class="pagenum" id="Page_311">[311]</span>
scene della casa Sveva; ma Nogaret lo previene, e a
denaro raccolta una ciurma a sua posta, secondato dai
nobili di Ceccano e Supino e fin da alcuni cardinali,
assalta quella città al grido di — Viva Francia! Muoja
Bonifazio!» Il papa, di ottantasei anni, e abbandonato
da cardinali, esclama: — Tradito come Cristo ai nemici,
morrò, ma papa»; si pone la tiara di Costantino, e
colle chiavi di san Pietro e la croce in mano, si asside
sul trono. Ed ecco entrano i masnadieri rubacchiando,
violando le reliquie e li archivj: Nogaret lo ingiuria,
Sciarra lo schiaffeggia. Tenuto prigioniero, Bonifazio
ricusa ogni vitto, temendolo avvelenato; il popolo, rinvenuto
dallo sgomento, si solleva, e sclamando — Viva
il papa, morte ai traditori», a forza libera il pontefice,
che menato sulla piazza pubblica, ripeteva: — O buoni
uomini e buone donne», e a tutti narrava doloroso i
suoi patimenti, e chiedeva un tozzo per carità; e il
popolo gridava — Viva il santo Padre», e tutti potevano
parlargli come a un altro povero. Ricondotto in
Roma a Dio lodiamo, Bonifazio rimbaldisce, deponendo
i sensi di perdono e di riconciliazione mirabilmente
manifestati ad Anagni: ma gli Orsini stessi, in cui confidava,
il tengono chiuso in palazzo; ond’egli per tanti
colpi abbattuto, muore fra otto cardinali, confessando
la fede vera<a class="tag" id="tag223" href="#note223">[223]</a>.
</p>

<p>
<span class="pagenum" id="Page_312">[312]</span>
</p>

<p>
Lo combatterono i prelati colle dottrine d’indipendenza
nazionale, i re coi legulej, gli scrittori coll’opinione:
e Filippo il Bello, i Colonna, Dante tengono
ancora in fama sinistra questo pontefice, col quale spirò (11 8bre)
l’onnipotenza della santa Sede.
</p>

<p>
Benedetto XI (Nicola Boccasini), datogli successore,
«uomo di pochi parenti e di piccolo sangue, costante
e onesto, discreto e santo» (Compagni), non volle riconoscere
sua madre quando gli si presentò in vesti
signorili, bensì quando venne colle abituali. Egli non
era guelfo nè ghibellino, ma papa della pace, come
si deve; trovavasi però angustiato in questa Roma,
dove ogni palagio era una fortezza, e i cardinali stessi
erano capi e turcimanni delle fazioni de’ Colonna o degli
Orsini o de’ Gaetani: e costretto sempre a difendersi da
chi aveva a’ fianchi, come poteva mostrar vigore contro
i lontani? Per togliersi al coloro arbitrio, si ricoverò ad
Assisi, e dicesi pensasse trasferire la sede in Lombardia<a class="tag" id="tag224" href="#note224">[224]</a>;
e non avendo parenti, e più dolce che
<span class="pagenum" id="Page_313">[313]</span>
robusto di carattere, gemeva degli eccessi che non valeva
a reprimere. Per mostrare il desiderio di pace
cassò molte costituzioni del suo predecessore, massime
quelle contro Filippo di Francia, e l’assoluzione dei
sudditi dal giuramento di fedeltà, ma lanciò la scomunica
contro il Nogaret e quattordici signori italiani
ch’egli stesso avea veduti oltraggiare Bonifazio. Il Nogaret
venne a chiederne perdono a nome del re (1304); ma
pochi giorni di poi Benedetto moriva avvelenato, e
al Nogaret crescevasi lo stipendio da cinquecento a
ottocento lire.
</p>

<p>
Allora i venticinque cardinali si chiudono in conclave
a Perugia, e l’elezione bilicò lungamente fra i Gaetani
fautori degli atti di Bonifazio, e i Colonna che pendeano
pei Ghibellini e per Francia. Costretti dai Perugini, che
scemarono loro fin le razioni, stabilirono una tripla di
forestieri, fra cui il partito nazionale scegliesse il pontefice;
e il prescelto fu Bertrando di Goth arcivescovo
di Bordeaux (1305). Erasi proferito ostile al re, ma Filippo,
che per mezzo dei Colonna rimestava nel conclave, avutone
avviso prontissimo, andò a lui, e mostrando dimenticare
le nuove animadversioni per l’antica famigliarità, — Io
posso alzarvi papa, se promettete farmi
contento di sei servizj: il primo di riconciliarmi colla
Chiesa; il secondo rendere la comunione a me e a tutti
i miei; terzo, le decime del clero nel mio regno per
cinque anni, onde bastare alle spese della guerra di
Fiandra; quarto, annulliate ogni memoria di papa Bonifazio;
quinto, rendiate la dignità di cardinale a Jacopo
e Pietro Colonna, e la concediate ad alcuni amici miei;
della sesta grazia vi parlerò a luogo e tempo». L’arcivescovo,
che per lui credevasi pontefice, promise sull’ostia,
e fu eletto col nome di Clemente V.
</p>

<p>
<span class="pagenum" id="Page_314">[314]</span>
</p>

<p>
Giovan Villani, che riferisce questo assurdo colloquio,
era forse in terzo?<a class="tag" id="tag225" href="#note225">[225]</a>. Nessun altro contemporaneo ne
parla, e il buon cronista l’avrà raccolto dalle bocche del
popolo, che traduceva in patto anteriore le posteriori
condiscendenze. Il fatto è che Clemente già avea veduto
come i papi in Roma fossero servi della plebe e delle
fazioni; e forse nell’intento d’emanciparne l’autorità,
invece di venire a Roma, chiamò i cardinali a coronarlo
a Lione. Nella cavalcata un muro cascò, uccidendo
molti cardinali e domestici, molti ferendo; una rissa
tra i papali e i Lionesi costò altro sangue: accidenti,
donde la superstizione traea funestissimi augurj. La capitale
dell’antico impero, la città di maggiori memorie,
la tomba del principe degli apostoli e di tanti martiri,
la meta dei pellegrini, lo studio degli eruditi, mal si
mutava con una cittadina d’altrui, povera, e disastrata
da guerre: ma più che l’abbandono, abbiamo a deplorare
che questo paresse giustificato dalle inquietudini
di Roma.
</p>

<p>
Dopo girato di diocesi in diocesi con un nugolo di
famigliari e cortigiani, alfine Clemente si piantò ad
Avignone (1309), città del contado Venesino, possesso dei papi,
ma appartenente al conte di Provenza sotto la supremazia
dell’Impero; e di qui comincia quella che gl’Italiani
chiamarono cattività di Babilonia. Avignone, che
al Petrarca pareva piccola, schifosa, fetente, confinata
sovra una rupe, con vie anguste e case basse e mal
costrutte, ben presto scese al piano, si popolò di palazzi,
d’alberghi; all’altra riva del Rodano su terra di
<span class="pagenum" id="Page_315">[315]</span>
Francia i prelati edificarono la città di Villanova, e il
concorso di tanti forestieri e di tanti principi ricreò quel
paese.
</p>

<p>
Messosi in terra altrui e perciò in altrui arbitrio, il
papa cominciò operare abjettamente: concedendo le
decime, impinguava il terzo e il quarto con denari
altrui<a class="tag" id="tag226" href="#note226">[226]</a>; cassò la costituzione <i>Clericis laicos</i>, dichiarò
la <i>Unam sanctam</i> non pregiudicare al regno di
Francia; assunse dodici cardinali ligi a Filippo, fra i
quali i due Colonna sporporati da Bonifazio VIII, modo
di perpetuare la servitù; assolse il Nogaret. Con ciò
volea calmare Filippo, sempre pertinace nel chiedere
la condanna di quel pontefice; e sperava forse che il
tempo ne intepidirebbe la passione, mentre invece non
facea che attizzarla, ed ogni tratto domandava che
Bonifazio fosse chiarito eretico e cancellato d’infra i
papi, dissepolto, arso, disperso al vento. Non era soltanto
rancore personale, ma lotta di principj: se lo
spirituale dovesse prevalere al temporale, come ai
tempi di Gregorio VII, o d’Innocenzo III; o se fosse
giunta l’ora che nessuno potesse frenare i re, e che la
legalità medesima si piegasse alle esigenze di questi. Il
<span class="pagenum" id="Page_316">[316]</span>
papa cercò sottrarvisi colla fuga: alfine decise che
d’affare così supremo non poteva decidere se non un
concilio.
</p>

<p>
Vi si complicava un altro processo non men vergognoso.
Accennammo (t. <span class="smcap lowercase">V</span>, p. 565) l’origine dei cavalieri
del Tempio, e come da Gerusalemme fossero propagati
a tutta Europa. Delle provincie in cui divideasi quest’ordine,
le più antiche in Oriente erano state occupate
da’ Musulmani, salvo Cipro; quelle d’Occidente, tre
delle quali erano Italia, Puglia, Sicilia, possedeano
ben novemila commende, fruttanti da otto milioni di
lire. Dei trentamila <i>frieri</i>, i più erano francesi, e francese
sceglievasi comunemente il granmaestro, principe
sovrano.
</p>

<p>
Tanti privilegi, tante ricchezze faceanvi accorrere i
cadetti delle principali famiglie d’Europa. Ma perduta
Terrasanta, mancò il principale oggetto di loro attività,
e vissero oziosi, egoisti, insolenti, fra bagordi e lascivie,
velate dal mistero, assolte in generica confessione nei
loro capitoli. Il popolo dalla venerazione passò a guardarli
con arcano timore, fomentato dalle forme orientali
di cui circondavano l’iniziazione, la quale faceasi nelle
loro magioni, nottetempo, a porte serrate, escluso
ognuno, foss’anco il re. Mentre il vulgo prendea spavento
di tali accuse, i grandi, spesso non meno vulgari,
gl’imputavano d’aspirare alla dominazione universale,
istituendo una repubblica aristocratica in tutta Europa:
la quale imputazione, fatta a cavalieri armati dipendenti
assolutamente dal granmaestro, era meno assurda
che non applicata, come la udirono i padri nostri, dai
filosofi ai Gesuiti. Ma come di questi, così di quelli il
delitto maggiore erano le ricchezze che aveano o che
si supponeva; e i cencinquantamila fiorini d’oro e i
dieci somieri carichi d’argento che bucinavasi avessero
da Palestina portati in Francia, equivalgono ai barili
<span class="pagenum" id="Page_317">[317]</span>
di polvere d’oro che diceansi empire le cave de’ Lojoliti.
</p>

<p>
Le ricchezze divenivano viepiù necessarie ai re nel
cambiato sistema di governo; sicchè da quelle de’ Templari
non poteva non esser mossa la gola di Filippo,
che stabilì rovinarli coi mezzi da lui adottati, i legulej
ed un processo. Il prode Giacomo Molay, loro granmaestro,
avuto sentore delle accuse date a’ suoi, chiese
una giustificazione giuridica. Filippo lo menò a parole,
poi d’improvviso fece arrestar lui e quanti cavalieri
trovavansi in Francia, e ne staggì i beni. Molay interpose
i privilegi dell’Ordine; novecento cavalieri se ne
dichiararono difensori; quei che aveano dato accuse,
le ritrattarono; vennero in chiaro le iniquità della procedura,
le durezze della prigionia e della tortura; onde
Clemente esclamò d’essere ingannato, e sentendo quel
che sia un pontefice in dominio straniero, tentò fuggire.
Filippo per isgomentarlo rimise in scena il processo
contro Bonifazio, accuse d’ogni sorta gravando sopra
lui morto come sopra i Templari morituri; e il Nogaret
con lacrime e gemiti, a man giunte e ginocchione davanti
al papa, insisteva acciocchè Bonifazio, per onor
della Chiesa, per amore della patria, per tutte le più
sacre cose, fosse dissotterrato ed arso, dicendovisi tenuto
in coscienza. Per evitare questo scandalo, Clemente
accondiscese alle domande regie; e purchè Filippo
rimettesse in lui il giudizio del suo predecessore, il
lasciò fare del resto.
</p>

<p>
Le accuse contro Bonifazio furono a lungo esposte e
dibattute, finalmente se ne rimise la decisione al concilio.
Raccoltosi a Vienna nel Delfinato (1311) il XVI concilio
ecumenico, questo dichiarò non sussistere le luride incolpazioni,
e due cavalieri catalani vi si presentarono
gettando il guanto, come disposti a sostenerne l’innocenza
colla spada. Pure fu confermato quel che Clemente
avea già concesso, cioè Filippo avere operato per giusto
<span class="pagenum" id="Page_318">[318]</span>
zelo; che nè egli nè i successori suoi sarebbero mai
inquietati perciò; che fossero casse tutte le costituzioni
pregiudicevoli alla libertà del regno, e si cancellassero
negli archivj le sentenze proferite. Con tante soddisfazioni,
Filippo consentiva a recedere dal suo puntiglio;
ma lo faceva per essere contentato in un altro: e Clemente,
messo nella via delle condiscendenze, non potè
negare la soppressione de’ Templari. Nè pago a ciò,
Filippo volle il supplizio di moltissimi e de’ principali
di loro. «In un grande parco chiuso di legname fece
legare, ciascuno a un palo, cinquantasei dei detti Tempieri,
e fece metter fuoco al piede, ed a poco a poco
l’uno innanzi l’altro ardere, ammonendoli che quale di
loro volesse riconoscere l’errore, il peccato suo, potesse
scampare: e in questo tormento, confortati dai loro
parenti ed amici che riconoscessero e non si lasciassero
così vilmente morire e guastare, niuno di loro il volle
confessare, ma con pianti e grida si scusavano com’erano
innocenti di ciò e fedeli cristiani chiamando Cristo e
santa Maria e gli altri santi; e col detto martorio tutti
ardendo e consumando finirono la vita»<a class="tag" id="tag227" href="#note227">[227]</a>; e dopo
<span class="pagenum" id="Page_319">[319]</span>
gli altri il granmaestro Molay. Il quale spirando sul
rogo, citò Filippo e Clemente al tribunale di Dio entro
un anno, dove in fatti comparvero.
</p>

<p>
<span class="pagenum" id="Page_320">[320]</span>
</p>

<p>
Noffi Dei, giudice fiorentino, s’era adoperato moltissimo
nel convincere i Templari dei delitti, ch’egli
diceva averne conosciuti quando apparteneva all’Ordine
loro; poi servì il re in altri processi contro streghe,
untori, maliardi. In Lombardia e Toscana i Templari
furono condannati; assolti a Ravenna, a Bologna, in Castiglia;
Carlo II di Napoli fece mandare a morte i provenzali,
attribuendone le terre agli Spedalieri.
</p>

<p>
Non per definitiva sentenza, ma in via di provvisione
il papa abolì quell’ordine in tutta cristianità come inutile
e pericoloso; e vuolsi che col re di Francia spartisse
ducentomila fiorini d’oro di loro beni mobili; gli stabili
doveano assegnarsi agli Spedalieri perchè allestissero
cento galee centro i Turchi: ma i regj legulej addussero
tante spese di processo e debiti da spegnere, che
gli Spedalieri ne rimasero più poveri.
</p>

<p>
Il lettore già sente che s’avvicinano tempi nuovi. Due
gran fatti si compivano: la distinzione delle varie nazionalità,
e la secolarizzazione de’ Governi. Quell’unica
repubblica cristiana posta sotto la mano dei papi, si
discioglieva; cessava l’uniformità delle ordinanze: alla
fede sottentrava la critica, all’età organizzata un’età di
rimpasto, all’autorità della Chiesa la potenza dei re.
Tutte le nuove energie voleano rompere le fasce, donde
veniva una lotta generale contro la Chiesa, non combattendo
ancora lei stessa, ma la sua dominazione, la
quale pareva divenuta soverchia.
</p>

<div class="chapter">
<p>
<span class="pagenum" id="Page_321">[321]</span>
</p>

<h2>LIBRO DECIMO</h2>

<h2 id="cap104-10">CAPITOLO CIV.
<span class="smaller">Gli storici del medioevo.</span></h2>
</div>

<p>
Dei tempi che fin qua descrivemmo «non solamente
son venute meno le storie, ma possiamo anche sospettare,
se non credere, che pochissime ne fossero allora
composte; e se la nostra buona fortuna non ci avesse
salvata la <i>Storia longobardica</i> di Paolo Diacono sino
all’anno 774, resterebbe in un gran bujo allora la storia
d’Italia. Continua nulladimeno la medesima ad essere
anche da lì innanzi sì povera di lumi fin dopo il Mille,
che qualora fosse perita la cronaca di Liutprando, e
non ci recassero ajuto quelle de’ Franchi e de’ Tedeschi,
noi ci troveremmo ora, per così dire, in un deserto pel
corso di quasi tre secoli dopo il suddetto Paolo. Oltre
poi all’essersi perduta la memoria di moltissimi avvenimenti
d’allora, quelli che restano, sì mal disposti bene
spesso ci si presentano davanti, che di poterne assegnar
gli anni via non resta, stante la negligenza o discordia
degli scrittori, ed è forzata non di rado la cronologia
a camminare a tentoni».
</p>

<p>
Tali disadorne parole del padre della storia italiana
valgano, se non ad ottenere scusa, a dar ragione dell’esitanza
che il lettore avrà notato alcuna volta nel nostro
racconto, della scarsità di fatti, dell’ignoranza delle cause.
<span class="pagenum" id="Page_322">[322]</span>
E sì che non ci credemmo tenuti ad accertare ciascun
anno come il cronologo, nè dissertar sulle date se
non quando esse mutano natura e significazione agli
avvenimenti; e risparmiando le discussioni, abbiamo
esibito le convinzioni prodotte in noi da indagini, delle
quali velammo ai lettori l’ingratissimo tessuto.
</p>

<p>
Man mano abbiamo accennato i poveri cronisti da
cui attingemmo, e oltre Paolo Diacono, intorno ai primi
Carolingi ci sussidiarono Erchemperto che va dal 774
all’889, e la cronichetta d’un prete Andrea bergamasco,
tutt’altro che spregevole nè per le cose nè per la forma
nè per quella dote che, rarissima ne’ cronisti, non è
comune negli storici, il sapere quali eventi importi
riferire, quali trasandare. Giovan Diacono tessè la vita
di Gregorio Magno; Agnello prete, grossolano ne’ fatti
e nell’esposizione, quella dei vescovi di Ravenna, in
tempi che era città importantissima; alquanto meglio
quella dei papi il bibliotecario Anastasio, o piuttosto i
varj autori del <i>Libro pontificale</i>, interrotto all’889, al
1050 ripigliato dal cardinale d’Aragona, sempre in sentimento
encomiastico; aggiunta la vita di Alessandro III,
viva pittura del tempo della Lega Lombarda.
</p>

<p>
All’uscita dell’<span class="smcap lowercase">XI</span> secolo, Gregorio monaco di Farfa
ebbe pel primo la buona ispirazione di raccogliere i
diplomi attinenti al suo monastero, e sulla scorta loro
compilò una cronaca, proseguita da altri e imitata da
molti, e deh fosse stata da tutti i monasteri, ch’erano il
centro dell’attività non solo intellettuale ma sociale.
Delle più importanti è quella di Montecassino, cominciata
da Leone Marsiccino, condotta sino all’abate Desiderio
che fu poi Vittore III, indi seguitata rimessamente
da un diacono Pietro.
</p>

<p>
Nel tradurre alla lingua e alle fogge nostre le tradizioni
de’ popoli invasori, i cronisti le alteravano, al
tempo stesso che divenivano causa od occasione che si
<span class="pagenum" id="Page_323">[323]</span>
perdessero gli originali, come avvenne dei Goti pel
Jornandes, e dei Longobardi per Paolo Diacono.
Usando una lingua che più non parlavano, nelle parole,
non nate a un parto col pensiero, esprimevano più o
meno del concetto, quand’anche non vi attribuivano un
senso arbitrario; avendo letto gli antichi, ne traevano
le frasi ben o male a rappresentare tutt’altre cose,
tutt’altra condizione di società. Della quale società
aveano sott’occhio l’andamento, sicchè non gittano più
che un cenno per descrivere una complicazione che a
noi riesce inestricabile, una rivoluzione, che per essi
era evidente, mentre noi fatichiamo invano a spiegarcela;
toccano di volo un fatto rilevantissimo alla posterità,
mentre si distendono sopra un’inondazione o una
cometa, che turbava l’immaginazione o gl’interessi dei
contemporanei. Per chi non voglia rimanersi alle generalità
convenzionali e sistematiche, quanta fatica ad
annodare in una catena probabile le confessioni sorprese,
i monumenti sconnessi, le congetture sopra notizie
mal determinate, incerte, sovratutto scarse!
</p>

<p>
Di mezzo a questa inopia si discerne Liutprando di
Pavia, adoprato in gravi affari, segretario, poi nemico
dell’imperatore Berengario II, esigliato in Germania, e
di là ricondotto da Ottone il Grande, e posto vescovo
di Cremona. Le vicende contemporanee, dalla presa di
Frassinetto nell’891 fino al concilio Romano del 963,
espose con istile colto e con un’arguzia che spesso
degenera in frivolezza, e una passione che neppur
rifugge dalla calunnia. Nelle ambascerie sue, con uno
spirito ostico e negativo, affatto discordante dalla bonarietà
de’ cronisti, egli critica, ride, esagera i vizj e i
difetti della Corte bisantina per adulare la tedesca, e
vagheggiando la puerile o senile affettazione, e raccogliendo
senza discernimento, piacesi sfogare la sua parzialità
fin a costo del pudore.
</p>

<p>
<span class="pagenum" id="Page_324">[324]</span>
</p>

<p>
Ciò ne spiega quella sua frase, ripetuta poi a sazietà
e quasi oracolo storico, che, quando si volesse dinotare
il colmo d’ogni vizio, si diceva <i>romano</i>. Spedito
dall’imperatore tedesco a quel di Costantinopoli, che
vantandosi del titolo di romano, come tale pretendeva
primazia sopra l’occidentale, Liutprando toglie a cuculiarlo,
trasmodando nel lodare i Tedeschi, e asserendo
che romano non è più che titolo di contumelie e compendio
d’ogni improperio. È dunque bassa adulazione
questa contumelia, la quale, del resto, il complesso del
suo racconto convince ch’egli non la diceva alla Corte
bisantina, ma la inseriva solo nella sua relazione per
ingrazianire gli Ottoni.
</p>

<p>
Di buoni storici furono fortunati i Normanni. Gaufrido
Malaterra, comandato da Roberto Guiscardo di conservar
memoria delle sue imprese, le dedicò al successore
di esso. Guglielmo Apulo cantò in cinque libri le
azioni de’ Normanni, cominciando magnifico, seguendo
rimesso, terminando con orgogliosa bassezza<a class="tag" id="tag228" href="#note228">[228]</a>. Ad
Ugo Falcando di Benevento la dipintura del regno di
Guglielmo il Malvagio acquistò il titolo di Tacito della
Sicilia; poi passato a Guglielmo il Buono, non ha parole
bastanti ad esaltare la felicità della nazione: il
quale rapido tragitto non meno che la retorica eleganza
ne rendono sospette le asserzioni. Coraggioso e
sensato, previde le sciagure che sull’isola trarrebbe il
<span class="pagenum" id="Page_325">[325]</span>
passare in signoria de’ Tedeschi; e come altri Siciliani
anche di tempi più civili, non dissimulava l’odio e lo
sprezzo verso i Pugliesi, gente, al dir suo, «di suprema
incostanza, avidi sempre del nuovo, agognanti libertà
senza saper conservarla; sul campo attendono appena
il segno dell’attacco per fuggire; inabili alla guerra,
non sanno requiar nella pace»<a class="tag" id="tag229" href="#note229">[229]</a>.
</p>

<p>
Matteo Bonello, ricco prelato, scrisse con sentimento
la storia di Guglielmo I, di cui fu ministro. Goffredo
da Viterbo tirò un <i>Panteon</i> dal principio del mondo
fino alle nozze dell’imperatrice Costanza, «avendo (dice
egli) per quattro anni, di qua e di là dai mari rovistato
tutti gli armadj latini, barbari, greci, giudaici, caldei».
Romoaldo arcivescovo di Salerno, ministro di Guglielmo
II, avvivò la sua cronaca con preziose particolarità;
un’altra di Amato monaco di Montecassino,
conosciamo dalla versione francese<a class="tag" id="tag230" href="#note230">[230]</a>. Pietro d’Ebulo
verseggiò i moti della Sicilia, avverso a re Tancredi:
Ricardo da San Germano notajo, testimonio oculare e
sincero per quanto ghibellino, delinea i tempi di Federico
II. Dalla morte di questo alla coronazione di Manfredi
prosegue Nicola di Jamsilla, con parzialità ghibellina,
ma con ingenuità carissima. Matteo Spinelli di
Giovenazzo dal 1247 fino alla battaglia di Tagliacozzo,
ove morì, stendeva un giornale ch’è il più antico in
vulgar nostro. Saba Malaspina, l’anonimo Salernitano,
Alessandro di Telesa, Nicola Speciale, la cronaca del
tempo di regina Giovanna di Domenico Gravina, son
robusti ajuti alla storia del Reame, de’ cui scrittori
diede il catalogo Francesco Soria.
</p>

<p>
Ma già colla libertà era cresciuta la coltura, alla
cronaca del monastero sottentrava quella del Comune,
<span class="pagenum" id="Page_326">[326]</span>
e l’importanza delle cose esposte rialzava la narrazione
e l’associava alla politica, in modo di istruire e allettare,
mostrando e sufficienza di cognizioni, e arguta
stima degli avvenimenti, e caratteristiche particolarità,
e quel movimento che deriva da sentimenti veri.
Nella grande agitazione comunale, nessuna città può
dirsi mancasse del suo cronista, tanto più che molte
nel <span class="smcap lowercase">XII</span> e <span class="smcap lowercase">XIII</span> secolo fecero ridurre in registro tutti gli
atti per assicurarli dalle eventualità; e molti se ne valsero
per la storia. Arnolfo e Landolfo il vecchio, milanesi
vissuti poco dopo il Mille, e primi laici che stendessero
civile storia, per quanto difettino d’esattezza,
piace udirli esporre l’origine delle contese fra nobili e
popolani, fra cherici e secolari, donde restò mutata
non solo la costituzione civile, ma la sociale. Il primo
mostra la feudalità trafitta dal popolo guidato dai preti,
i quali danno le prime libertà. Landolfo mostra gli arcivescovi
vincitori dei nobili; poi Landolfo juniore dirà
come devoti tribuni vincessero gli arcivescovi imposti
dall’imperatore, e facessero trionfare la libera elezione.
</p>

<p>
Nei tempi del Barbarossa giova correggere il genio
repubblicano di sire Raul o Rodolfo milanese (<i>De gestis
Frederici</i>) colle inclinazioni imperiali di Ottone Morena
magistrato lodigiano (<i>Rerum Laudensium</i>), il quale fu
seguitato in tono più generoso e liberale dal figlio
Acerbo, che militò col Barbarossa, e morì nella spedizione
contro Roma il 1167. Entrambi cedono la mano
a Ottone vescovo di Frisinga e Radevico suo canonico,
che, l’uno in continuazione dell’altro, tratteggiarono le
guerre di cui erano testimonj e parte, non contentandosi
più, come i cronisti, d’una sola città e ignorando
le vicine, ma abbracciando l’Italia tutta, e osservando
alla legalità nell’organica lotta dei due poteri.
</p>

<p>
Galvano Fiamma (<i>Manipulus florum</i>), dopo ingombrati
di baje i primordj della storia milanese, migliora
<span class="pagenum" id="Page_327">[327]</span>
di senno e di colorito accostandosi ai proprj tempi.
Pietro Azario narra i fatti dei Visconti con limpida prosa
e gustosissima ingenuità, e con un’imparzialità insolita
nelle precedenti fazioni. Gherardo Maurisio vicentino
scrisse di Ezelino III quando ancora non s’era mostrato
ribaldo; onde gli cammina parziale, quanto avversissimi
i cronisti di tutte le vicine città, fra cui primeggia
Rolandino di Padova. Costui, come maestro di grammatica
e retorica, fece opera più ordinata e chiara
delle contemporanee, e la lesse davanti ai professori
e scolari di quell’università, che l’approvarono, od
almeno l’applaudirono.
</p>

<p>
Albertino Mussato, magistrato padovano, da cui abbiamo
le prime tragedie moderne nell’<i>Achille</i> e nello
<i>Ezelino</i>, in sedici libri di <i>Storia Augusta</i> magnificò
l’infelice tentativo d’Enrico VII contro i tirannelli, in
altri otto i successi fino al 1317, poi in tre canti l’assedio
posto da Can Grande della Scala a Padova, da
ultimo i dissidj che questa sottomisero ai signori di
Verona. La continuazione dei due Cortusj nel narrare
la laboriosa ribellione di Padova è ben lontana dall’eguagliarne
il merito. I due Gattari vedono l’uno il
dechino, l’altro la perdita della patria indipendenza,
deplorandone le cause, e stendendo le scene della guerra
civile anche al resto d’Italia; perocchè già i cronisti
volgevano l’occhio anche fuor della terra natale.
</p>

<p>
Cristoforo da Soldo bresciano va sino al 1468; ma
destituito di critica e ineducato, si appoggia alle dicerie,
e rozzamente espone ciò che rimessamente pensa. Il
Malvezzi trova ne’ disastri nuovi la spiegazione degli
antichi. Castel da Castello bergamasco con grossolana
verità descrive le miserie a cui la sua patria ridussero
le guerre civili fino al 1407. Ricobaldo da Ferrara<a class="tag" id="tag231" href="#note231">[231]</a>
<span class="pagenum" id="Page_328">[328]</span>
tuffato tra guelfi e ghibellini, Ferreto da Vicenza favorevole
ai tiranni che trionfano, altri ed altri noi giudicammo
servendocene. Basti dire che la collezione del
Muratori dà le cronache di ben sessantotto città fra il
<span class="smcap lowercase">V</span> e il <span class="smcap lowercase">XV</span> secolo, e che la sola <i>Bibliografia storica
delle città e luoghi dello Stato Pontifizio</i> empie un
grosso volume in-4º con null’altro che il nome degli
storici di settantuna città ancora esistenti e di sedici
distrutte in quel paese.
</p>

<p>
Una ignorante gelosia, che i posteri redimono splendidamente,
negò al Muratori le cronache piemontesi;
fra le quali son prime quelle che sovra le precedenti
compilava un Ogerio Alfieri, a torto creduto monaco,
finendo al 1294, cui succedette Guglielmo Ventura
al 1325, e poco poi Secondino Ventura. Frà Jacopo
d’Acqui empì di sogni le origini de’ marchesi di Monferrato
nel <i>Chronicon imaginis mundi</i>, ove le molte
letture stivò senz’ordine nè discernimento<a class="tag" id="tag232" href="#note232">[232]</a>.
</p>

<p>
Alcuni peggiorarono la storia col voler verseggiarla,
all’inettezza del narrare aggiungendo la difficoltà del
metro. Lorenzo Diacono di Pisa non incoltamente cantò
la spedizione de’ suoi contro le isole Baleari: Donnizone,
vescovo di Canossa, rimò le azioni della contessa
Matilde; un innominato le lodi di Berengario; il Cumano
la guerra decenne de’ Lombardi contro Como; Moisè
del Brolo i fasti di Bergamo circa il 1120; Gaetano
degli Stefaneschi i tempi di Bonifazio VIII; maestro
Pietro d’Eboli espose in elegi le guerre fra Enrico VI
e Tancredi; Antonio d’Asti le lotte guelfe e ghibelline
nella Storia elegiaca della sua patria fino al 1341; frà
Stefenardo di Vimercate, ne’ migliori versi della sua
età, i fasti milanesi dal 1262 al 95. Poi in italiano
Boezio Poppleto e Anton di Boezio cantarono le cose
<span class="pagenum" id="Page_329">[329]</span>
d’Aquila dal 1252 al 1382, la cronaca aretina ser Gorello
de’ Sinigardi, la mantovana Buonamente Aliprando,
la perugina Bonifazio veronese nell’<i>Eulistea</i>.
</p>

<p>
A Genova presentavasi in pien consiglio la cronaca
di ciascun anno, ed approvata riponeasi negli archivj.
Di qui il Caffaro, che fu console e capitanò le patrie
flotte contro i Pisani e i Saracini, desunse la sua storia,
che per morte lasciò in tronco al 1163. Per pubblico
decreto proseguita da Ottobono, da Ogerio Pane, da
Marchisio, da Bartolomeo, cancellieri della Repubblica
fino al 1264, fu poi commessa a personaggi illustri e
consolari, Marino Usodimare, Jacopo Doria, Guglielmo
Multedo, Arrigo Guasco marchese di Gavi, Oberto Spinola
ed altri che arrivano al 1294: dopo l’intervallo di
quattro anni, Giorgio Stella ed altri di sua famiglia e
dei Senarega ripigliano fino al 1514; da ultimo Filippo
Casoni fa punto al 1700. Sono essi le fonti della storia
genovese, parziale sì, ma preziosissima continuità di
contemporanei, quale niun’altra città può vantare. Anche
Giovanni Bracelli da Sarzana, in buon latino senza
ostentazioni retoriche, riandò i fatti dal 1412 al 44, ben
informato come cancelliere che era della Repubblica.
Altri scrittori indipendenti riempiono l’ufficiale orditura,
ma frà Jacopo da Varagine, noto per la leggenda dei
santi, nella lunga cronaca di Genova dal trojano Giano
fin al 1297 insacca pedantescamente senza vagliare, e
v’innesta della morale scolorita.
</p>

<p>
Giovanni Diacono, vulgarmente fin qui cognominato
il Sagornino, buon dicitore mentre dogava Pietro Orseolo
II, è il meglio accreditato fra i molti cronisti dei
tempi oscuri e congetturali di Venezia, i quali furono
eclissati da Andrea Dandolo. Istrutto in leggi e belle
lettere, tutto decoro, gravità, amor patrio, e prudenza
qual si addice al guidatore di grande repubblica, costui
spiegò in latino una storia dall’êra vulgare 1342, esangue
<span class="pagenum" id="Page_330">[330]</span>
e senza critica pei tempi vecchi, pei successivi
ricco di documenti, e meno parziale che non aspetteremmo
da nobile e repubblicano. Lo continuarono
Benintendi de’ Ravegnani, poi Rafaelle Caresini. Pur
testè videro la luce la cronaca Altinate, che è piuttosto
un nodo di cronache di differente merito; e, più allettativa
a leggere se non più feconda di notizie, la cronaca
scritta in francese o in francese tradotta dal Da
Canale nel 1267. Furono poi nel 1516 assegnati ducento
zecchini annui a uno storiografo e bibliotecario
di San Marco, che registrasse i fasti patrj; e il primo
fu Marcantonio Coccio detto il Sabellico, ma abborracciò;
Bernardo Giustiniani erasi appigliato a buoni documenti
per indagare l’evo primo, ma si arrestò all’809.
E in generale Venezia non fu guari fortunata di storici;
nè i suoi mostrano prepotente il bisogno dell’esattezza,
e adulando la patria, guastano il conoscerla quanto i
moderni romanzisti.
</p>

<p>
Non vuolsi dimenticare il partito preso in essa fin
dal 1296, che gli ambasciadori esponessero al magistrato
un ragguaglio della condizione fisica e morale
del paese a cui erano spediti; poi nel 1425 fu ordinato
di ridurli in iscritto<a class="tag" id="tag233" href="#note233">[233]</a>, e si conservavano nell’archivio
pubblico, donde, forse illegalmente, se ne trassero le
copie oggi possedute da privati; e per pienezza dei
ragguagli, e per l’opportunità che aveano di conoscere
i grandi dappresso, sono preziosissimi fondamenti a
<span class="pagenum" id="Page_331">[331]</span>
quella scienza, che poi fu prostituita col nome di
statistica.
</p>

<p>
Anche Bologna ebbe una cronaca di quasi quattrocent’anni.
La napoletana di Matteo Spinelli credesi una
contraffazione, e certo il suo italiano è più sciolto che
quello posteriore del Malespini. Ma Firenze ci dà le migliori
per dettatura insieme e per buon senso e accorta
ingenuità. Ricordàno Malespini scrisse nel patrio dialetto
quanto «trovò nelle storie degli antichi libri de’ maestri
dottori»; e poichè allora erano sinonimi scritto e vero,
vi trae il nome di Pisa dal <i>pesare</i> che i negozianti vi
fanno le merci, di Lucca dalla <i>luce</i> del cristianesimo
ivi portata, di Pistoja dalla <i>pistolenza</i>; fa la chiesa di
San Pietro in Roma fondata ai tempi di Augusto, al
tempo di Catilina celebrar messa nella canonica di
Fiesole, Firenze devastata da Attila<a class="tag" id="tag234" href="#note234">[234]</a>; ma con miglior
senno e con mirabile pacatezza, quantunque propenso
a’ Guelfi, espone gli accidenti di cui fu testimonio egli
stesso fino al 1280.
</p>

<p>
Lo continuò fin al 1312 Dino Compagni, volendo
«scrivere il vero delle cose certe che vide e udì; e
quelle che chiaramente non vide, scrivere secondo
udienza; e perchè molti, secondo le loro volontà corrotte,
trascorrono nel dire e corrompono il vero,
propose di scrivere secondo la maggior fama». Strani
canoni della credibilità, che ci attestano come fosse
ancora in fasce la vera storia, uffizio della quale non è
soltanto il raccorre fatti, ma cernirli, ordinarli, esporli.
Come nelle frequenti magistrature della patria procurava
insinuar pace, così nelle scritture; e da tale sentimento
<span class="pagenum" id="Page_332">[332]</span>
trae non di rado veemenza il suo stile, e — Levatevi,
o malvagi cittadini, pieni di scandali, e
pigliate il ferro e il fuoco colle vostre mani, e distendete
le vostre malizie, palesate le vostre inique volontà
e i pessimi proponimenti; non penate più, andate, e
mettete in ruina le bellezze della vostra città, spandete
il sangue dei vostri fratelli, spogliatevi della fede e
dello amore, nieghi l’uno all’altro ajuto e servizio,
seminate le vostre menzogne, le quali empieranno i
granaj de’ vostri figliuoli; fate come fe Silla nella città
di Roma, che tutti i mali che esso fece in dieci anni,
Mario in pochi dì li vendicò. Credete voi che la giustizia
di Dio sia venuta meno? pur quella del mondo rende
una per una. Guardate ai vostri antichi se ricevettono
merito nelle loro discordie; barattate gli onori che
eglino acquistarono. Non v’indugiate, miseri; chè più
si consuma un dì nella guerra, che molti anni non si
guadagna in pace; e piccola è quella favilla che a distruzione
mena un gran regno». Con sì nobili intendimenti
e retto giudizio e gran probità reca nel suo
lavoro brevità, precisione, vigore, qual può desiderarsi
in istoria semplice e veritiera: eppure rimase ignoto
al Villani suo contemporaneo e ai posteri fin quasi al Muratori:
oggi s’affollano ragioni per dimostrarlo apocrifo.
</p>

<p>
Giovan Villani, mercante e magistrato, si condusse
a Roma pel giubileo del 1300, e «trovandosi in quello
benedetto pellegrinaggio della santa città», la vista di
tanti monumenti e la lettura di Sallustio, Livio, Valerio,
Paolo Orosio, Virgilio, Lucano <i>ed altri maestri di
storie</i> l’ispirarono a narrare gli eventi della sua patria,
«per dare memoria ed esempio a quelli che sono a
venire, ed a reverenzia di Dio e del beato santo Joanni,
e a commendazione della sua città di Firenze». Il che
fece in dodici libri, senza pretese di dottrina o prevenzione
di sistema, beendo alla grossa le favole antiche;
<span class="pagenum" id="Page_333">[333]</span>
anche lunghi tratti togliendo di peso dal Malespini
senza pur indicarlo, non parendo allora plagio ma
abilità il giovarsi di chiunque avea preceduto: giunto
poi al tempo suo, con gran rettitudine di sentire e
ragionare espone i fatti, e non soltanto della patria,
coll’efficacia di chi può dire — Io scrittore ho veduto,
io sono stato». Pende a parte guelfa senza dissimularlo<a class="tag" id="tag235" href="#note235">[235]</a>,
ma schietto esprime gli schietti sentimenti,
incalorendosi nel ragionare della sua patria, raccontando
con evidenza affettuosa e talora pittoresca, e
distendendosi nelle particolarità, senza dubitare riesca
indifferente o nojoso ad altri quel che a lui fu d’interesse.
Da mercante che era, si bada sulle cose positive
che i contemporanei stranieri negligono; e mentre
questi non ci danno che le personali loro impressioni,
il Villani procede esatto e intelligente, esamina, paragona,
giudica, e alla gravità degli antichi, che non di
solo nome conosceva, accoppia la sperienza personale.
Tanto positivo nol distoglie dal credere a miracoli e
astrologie, debolezza che facilmente gli si perdona.
Scarco d’apparato letterario, incondito di grammatica<a class="tag" id="tag236" href="#note236">[236]</a>,
nella legatura delle voci è naturale e analitico;
<span class="pagenum" id="Page_334">[334]</span>
nulla di soverchio, nulla di studiato riempitivo, di
forzata trasposizione, di reggimento artifiziato, ma
sempre una famigliarità semplice e gioconda. Vero
modo, pel quale l’Italia avrebbe potuto elevarsi alla
storia originale, se non avesse anche in ciò voluto
crogiolarsi nell’imitazione.
</p>

<p>
Morto dalla terribile peste del 1348, lo continuò il
fratello Matteo, in undici libri abbracciando appena
sedici anni: evidente ritrattista de’ costumi e degli avvenimenti,
pratico del cuore umano e dei viluppi della
politica, s’indispettisce al vizio, s’infervora alla libertà,
la riverenza religiosa nol rattiene dal rivelare anzi esagerare
i traviamenti dei papi, talchè si concilia confidenza
e amore. La nuova peste del 1362 lo rapì, e
Filippo suo figliuolo filò il racconto di lui sino al 65:
uom di studj e chiamato a leggere Dante in cattedra, ha
più adornezza e meno ingenuità del padre e dello zio,
e nelle <i>Vite d’illustri fiorentini</i> lascia desiderare quel
colorito e quel particolareggiare, che formano l’anima
delle biografie.
</p>

<p>
Anche Marchione da Coppo Stefani, pensando «quant’è
a grado agli uomini trovare cosa che riduca a memoria
le cose antiche, e specialmente i principj delle città
e schiatte, si pose in cuore di durar fatica e mettere
tempo e sollecitudine in trovar libri ed ogni scrittura,
per ricordare a chi n’avesse vaghezza» la storia patria.
Fattosi dalla creazione, tirò il racconto dei Villani sino
al 1385, narrando le discordie dei Ricci e degli Albizzi
che Matteo avea dissimulate. Piero Minerbetti fece
una coda troppo inferiore ai Villani che voleva imitare;
nè hanno valore i Morelli. I <i>Commentarj</i> di Neri
di Gino Capponi fino alla pace di Lodi col vigore e
l’evidenza attestano il limpido ingegno di quel destro
politico e buon militare, a cui la repubblica affidava da
stendere i dispacci più importanti. Giovan Cambi fino
<span class="pagenum" id="Page_335">[335]</span>
al 1480 copiò «da uno libro antico e da darvi buona
fede» e riscontrandolo con altri: poi di là segue il suo
<i>Memoriale</i> «semplice e puramente senza adornezza di
parole», come un mercante che nota dì per dì quel
che vede e ode, da tutto traendo riflessioni morali sulla
giustizia di Dio, sulla depravazione de’ costumi, sul
nulla delle grandezze umane, e, come tutti i Fiorentini,
rimpiangendo il buono stato repubblicano, che vedeva
andare a rotta. Filippo di Cino Rinuccini dettò <i>Ricordi
storici</i> dal 1282 al 1460, donde fino al 1506 li continuarono
i figli Alamanno e Neri. E fu abituale fra quegli
Ateniesi d’Italia il tenere certi libri che chiamavano
<i>Prioristi</i> perchè vi notavano i priori di ciascun anno,
e insieme gli avvenimenti principali del loro paese e
de’ forestieri, domestica tradizione; carissimi sempre,
perchè non lo scrittore, ma l’uomo vi appare; e confortanti
quanto il conversare con un vecchio dabbene e
ricordevole.
</p>

<p>
Gli altri innumerevoli cronisti di Toscana si esprimono
colla nitidezza e precisione dei popolani, non
guasti dalla scuola e dalla pretensione<a class="tag" id="tag237" href="#note237">[237]</a>. Le <i>Storie pistolesi</i>,
d’ispirazione soverchiamente municipale, danno
rilievo alla larga prospettiva de’ Villani. Perugia nel
1366 ordinava si scrivesse «in un libro giallo tutti i
fatti della città». Il boccheggiare di Pisa sotto i colpi
di Firenze è disegnato da Palmerio; da Guarniero Berni
la ruina d’Agobbio; da Manetto le inesauribili fazioni
di Pistoja. Di Siena non ci restano storici nel tempo
ch’essa teneasi in bilico con Firenze e Pisa; e solo Andrea
Dei ne espose i fatti cominciando dal 1186, trasvolando
<span class="pagenum" id="Page_336">[336]</span>
ai tempi antichi e giungendo fino al 1348; di
là prosegue Angelo Tura: dal 1352 all’81 servono gli
<i>Annali</i> di Neri di Donato. Degli storici di Lucca il più
antico è Tolomeo Fiadoni, che narra alla fuggiasca le
sorti anche di tutta Toscana dal 1063 al 1303, valendosi
del <i>Registro</i> e degli <i>Atti lucensi</i> ora perduti.
Succede Giovanni Sercambi, che sentenzioso e compassato
tirò una cronaca dall’origine della repubblica fino
alla tirannia di Paolo Guinigi, e un’altra sul costui principato,
ma con molti errori sul tempo passato, e slealtà
sul suo<a class="tag" id="tag238" href="#note238">[238]</a>. La storia di Lucca, conservatasi repubblica
perchè soccombette la sua gran nemica Pisa, è
piuttosto a raccogliersi ne’ suoi archivj, i più preziosi
d’Italia dopo quelli di Roma.
</p>

<p>
Nelle cronache l’autore nè scevera il falso dal vero,
nè studia ad esposizione colta e ordinata, ma nota con
inconsciente ingenuità quanto vede o sente, riferisce tritamente
le vicende delle stagioni, il prezzo delle derrate,
le dicerie di piazza; talora l’ingenuità arriva a tal punto
che il cronista racconta la propria morte<a class="tag" id="tag239" href="#note239">[239]</a>: l’aneddoto
la vince sulla storia, si va da frammento a frammento;
notizie individue, frivole talvolta, sconnesse
sempre. Pure, a tacer che talvolta l’unicità li fa rappresentanti
d’un paese o d’un’età, cattivano gli animi
come rivelazione dei tempi, e come schietta espressione
<span class="pagenum" id="Page_337">[337]</span>
de’ sentimenti popoleschi e delle passioni accentuate: al
loro cessare si esaurisce una fonte di pruriginoso sapore.
</p>

<p>
E cessar doveano, perchè essi vedono dappertutto
l’immediato governo della Provvidenza, castighi e premj
in ogni evento, predizioni ed augurj; mentre da poi
estendendosi la coltura e complicandosi la politica, i
fatti terminavano d’essere istintivi e impetuosi, preparavansi
a disegno, si consideravano la concatenazione
dei fatti, le remote origini e conseguenze, il che costituisce
la storia, la quale è ricordo, avviamento, esame.
Ma il sentimento vigoroso che si richiede per riprodurre
i fatti, la critica per abburattarli, la ragione austera
per giudicarli, l’estesa comprensione per coordinarli,
mal si combinano nè coll’entusiasmo de’ cronisti,
nè coll’erudizione di quei che vi sottentrano. I quali
presero a compilare storie in latino, da contemporanei
ancora, ma già mirando all’effetto, e spesso guasti da
reminiscenze classiche, per le quali rimangono talora
svisati i fatti, più spesso i sentimenti. Il letterato sottentra
dunque all’uomo, la penna al battito del cuore,
aspettando che arrivi la vergognosa êra delle gazzette:
han luoghi comuni e frasi stereotipe, per cui ogni mediocre
riesce a raccontare <i>bene</i>, ma a raccontar nulla,
con chiacchericcio insulso, colla polemica, colla inintelligenza
(anche i più arguti) del gran fatto che arresta
il sublime lancio italiano, perchè tutto vedono
traverso al prisma romano.
</p>

<p>
Poggio Bracciolini di Firenze cerca soltanto le vicende
guerresche, non dandosi per inteso de’ cambiamenti civili,
nè facendoci conversare coi grandi contemporanei,
ma riconosce il posto che compete alla bella città, che
rigenerata dal magnifico Lorenzo, non vacilla dietro a
partiti interni, ma osserva la generale politica, e cerca
soluzioni generali alle particolari evenienze. Anche Bartolomeo
della Scala tessè una storia di quella città fino
<span class="pagenum" id="Page_338">[338]</span>
alla calata di Carlo VIII. Leonardo Bruno d’Arezzo,
stando a Roma segretario apostolico, vide e tratteggiò
i miseri subugli di questa metropoli; eletto cancelliere
di Firenze, ne distese la storia fino al 1404: scrittore
accurato della frase e del periodo, richiesto da principi,
visitato da forestieri, lasciò pure versioni dal greco, e
vite e lettere, da cui noi razzoleremo la storia letteraria
del suo tempo. Con maggior arte è stilato l’episodio
della congiura de’ Pazzi, con cui Agnolo Poliziano ripagava
i Medici della concedutagli protezione.
</p>

<p>
Giovanni Cavalcanti narrò le cose toscane dal 1420
al 52, guelfo di persuasione, idolatro di Cosmo de’ Medici;
il Machiavelli se ne prevalse senza indicarlo. Pedante
benchè toscano, non possiede nè l’ingenuità del
Trecento, nè la meditata purezza del Cinquecento; guasta
la cara favella materna con crudi latinismi, manierati
aggettivi, frasi attorcigliate, concioni retoriche; e
di mezzo a ciò modi plebei più rilevati dal tono cattedratico.
Dirà <i>latino</i> per italiano, <i>queriti</i> i cittadini; e
descrivendo gli orrori della presa di Brescia, si trastulla
sulle parole.
</p>

<p>
Vespasiano de’ Bisticci, erudito librajo, lasciò vite di
suoi contemporanei, neglette per lo stile, buone per le
cose, talvolta care per naturalezza, sempre di virtuosi
sentimenti. Oltre il <i>Libro dei detti e fatti di re Alfonso</i>
per Antonio Bocadelli detto il Panormita, di quel re ci
diede la storia Bartolomeo Fazio della Spezia, più sollecito
della elegante latinità che di cercare il vero,
benchè fosse testimonio dei fatti. Lucio Marineo siculo,
per incarico di Fernando il Cattolico, scrisse in latino
le imprese di questo e di suo padre adulando. Pandolfo
Colenuccio da Pesaro compendiò la storia napoletana
fino a’ suoi giorni: Pier Paolo Vergerio dettò quella dei
Carraresi con eleganza; Daniele Chinazzo da Treviso in
italiano la guerra di Venezia con Genova: il Plátina la
<span class="pagenum" id="Page_339">[339]</span>
storia di Mantova e dei papi, fondandosi sopra documenti;
e se la passione troppo spesso il traviò, ben
era raro al suo tempo questo dubitare delle asserzioni
antiche. Giorgio Stella racconta la Genova dei dogi,
desiderando che, pel bene dell’umanità, i nomi de’ Guelfi
e Ghibellini fosser dispersi dalle memorie: quasi non
fossero il necessario nodo della storia d’allora.
</p>

<p>
La prima cattedra di storia che si ricordi, fu eretta
a Milano per Giulio Emilio Ferrario novarese; poi Andrea
Biglia agostiniano raccontò fedele e non inelegante
i fasti di quella città dal 1402 al 31. Pier Candido
Decembrio, vissuto alla corte di Filippo Maria Visconti,
poi caldo della Repubblica ambrosiana, al cadere di
questa passò a Roma e altrove in servizio di segretario;
ripatriato, scrisse le vite di esso Filippo Maria,
dello Sforza, di Nicolò Piccinino, e una cronaca de’ Visconti,
piena d’ingenue particolarità al modo di Svetonio,
ma senza la costui purezza. Giovanni, fratello del
famoso segretario Cicco Simonetta, celebrò Francesco
Sforza, al quale era stato sempre a fianco, adulando
ma non smaccato, sempre chiaro, spesso elegante, ma
senza la vivacità che impreziosisce i contemporanei.
Tristano Calco seguì la storia dei Visconti di Giorgio
Merula; poi vistola fracida di favole dello scrigno di
Annio da Viterbo, la rimpastò traendola sino al 1323,
con critica delle fonti e buono stile. Contemporaneo
suo Bernardino Corio, cameriere di Lodovico il Moro,
compiva la più divulgata storia milanese, in un vulgare
barcollante; parabolano nelle cose vecchie, particolareggiato
e ricco nelle contemporanee, sebbene poco
intelligente, e copiando, quasi traducendo il Simonetta.
</p>

<p>
Questi autori ci conducono fin valico il medioevo,
e fin a quelli che meritano il titolo di storici. A chiarire
e interpretare essi autori, massime pei secoli più
muti di luce, a supplirne le mancanze, ad accertarne i
<span class="pagenum" id="Page_340">[340]</span>
tempi, soccorrono le lapidi e le monete, come per la
storia antica; ma vi si aggiunge una dovizia di documenti.
Sono la più parte scritture pagensi, cioè d’affari
privati: per entro le quali lo statista aguzza l’occhio a
scovare le traccie del popolo e il carattere delle società
nella natura de’ possessi e de’ contratti; il cronologo
se n’ajuta a disporre i successi per anni, primo passo
a connetterli e intenderli; la storia ne ricava le tinte
onde incarnare gli aridi contorni de’ cronisti.
</p>

<p>
Di che scabrezza sia un tale lavoro, non può valutarlo
se non chi v’abbia steso le mani; onde si trova
più facile, e perciò è più consueto il deriderlo come
erudita pedanteria. E di beffardi, sturbatori della scienza
e martirio degli operosi, non fu penuria in verun tempo;
ma neppure di rassegnati, che rinvergarono con pazienza,
interpellarono con sincerità questi testimonj del
passato, pur ignorando che cosa deporrebbero. Già nel
Cinquecento (secolo che per farnetico dell’antichità classica
recavasi a schifo come barbarie e ignoranza tutto
ciò che avesse attacco al medioevo) v’ebbe cronisti e
storici che nei loro racconti intarsiarono documenti.
Su questi elaborò la sua <i>Storia del regno italico</i> dal
281 al 1200 Carlo Sigonio, il primo che penetrasse in
quell’inesplorata boscaglia. Sfiorò esso gli archivj tutti
d’Italia e singolarmente della Lombardia, per sè o per
mezzo d’amici esaminò i <i>Monumenti</i>; e il catalogo di
questi, pubblicato il 1576, desta meraviglia, per quanto
le cresciute cognizioni l’abbiano convinto di molti errori
e di ben più mancanze<a class="tag" id="tag240" href="#note240">[240]</a>.
</p>

<p>
<span class="pagenum" id="Page_341">[341]</span>
</p>

<p>
Dei documenti si valsero il Sabellico e il Giustiniani
per la storia di Venezia, il Borghini ne’ <i>Discorsi storici
sopra Firenze</i>, il Corio ora detto, il San Giorgio di
Biandrate nella cronaca del Monferrato sino al 1490,
Gioffredo della Chiesa in quella di Saluzzo fin al 1419,
primo che de’ paesi subalpini scrivesse in italiano; Benedetto
Giovio nella <i>Storia di Como</i>; e più tardi il
Tatti negli Annali ecclesiastici della stessa città, quando
anche il Campi nella storia di Cremona, il Martorelli in
quella di Osimo, il Pellini in quella di Perugia<a class="tag" id="tag241" href="#note241">[241]</a>,
l’Ughelli nell’<i>Italia sacra</i>, il Cinonio nelle <i>Vite dei pontefici</i>,
il Puccinelli nell’<i>Ugo il Grande</i>, il Gallarati nei
<i>Monumenti novaresi</i>, il Guichenon nella <i>Casa di Savoja</i>,
il Compagnoni nella <i>Reggia picena</i>. Uno de’ migliori
il Ghirardacci nella <i>Storia di Bologna</i> (di cui
non s’ha alla stampa che fino al 1425) mancò dell’arte
di disporre, e narrò quasi sempre incolto; ma offre tal
suppellettile di notizie e documenti, che pur beati se
tutte le città ne apprestassero tanti.
</p>

<p>
Conosciutane l’utilità, si fecero raccolte sia de’ cronisti,
sia de’ documenti, e prima da forestieri, giacchè
ci vennero da Francoforte gli <i>Scriptores Rerum Sicularum</i>
e i <i>Rerum Italicarum Scriptores varii</i>; da Parigi
Ugo Falcando, e le <i>Cronache Cassinensi</i> di Leone
d’Ostia e di Pietro Diacono; da Rouen Guglielmo Apulo;
da Spagna la <i>Cronaca di Gaufrido Malaterra</i>; da
Augusta il <i>Ligurino</i> del Guntero sulle imprese del Barbarossa;
da Lione il <i>Codice Longobardo</i>, e gli <i>Annali
Toscani</i> di Tolomeo Fiadoni; da Magonza <i>Anastasio
Bibliotecario</i>. Gilberto Cognato nella <i>Sylva variarum
<span class="pagenum" id="Page_342">[342]</span>
narrationum</i> ci dava l’<i>Origine de’ Guelfi e Ghibellini</i>
di Benvenuto da San Giorgio; il Menkenio nelle <i>Cose
germaniche</i> stampava la cronaca di prete Andrea da
Bergamo; Eckardt nel <i>Corpus historicum medii ævi</i>
quella del Jamsilla dal 1210 al 1258; Bongarsio ad
Annover il <i>Liber secretorum fidelium crucis</i> di Marin
Sanuto; i Bollandisti molti atti dei nostri santi; altre
novità la <i>Bibliotheca Patrum</i>, e il Baluzio nelle <i>Vite
dei papi avignonesi</i> e nella <i>Miscellanea di vecchi monumenti</i>;
e Rymer negli <i>Atti</i> editi a cura del Governo
inglese; e Grevio e Burmann nel <i>Tesoro delle antichità
d’Italia</i> a Leida. Altre apparvero ne’ <i>Glossarj</i>
del Ducange, del Carpentier, dell’Adelung, nelle <i>Centurie</i>
di Magdeburgo, nella <i>Biblioteca</i> del Fabrizio, nelle
<i>Raccolte diplomatiche</i> di Dumont, Martène, Durand,
nel <i>Tesoro novissimo</i> di Pertz, negli <i>Scrittori di cose
brunsvicesi</i> del Leibniz, nel <i>Diarium italicum</i> del
Montfaucon, nelle <i>Raccolte</i> del Goldast, del Mabillon,
del Wadding, del Tillemont, e principalmente nel <i>Codice
diplomatico d’Italia</i> del Lünig.
</p>

<p>
Fra noi erano già comparse le raccolte del <i>Bullario
Romano</i> per ordine di Sisto V<a class="tag" id="tag242" href="#note242">[242]</a>, il <i>Bullario Cassinese</i>
del Margarini, e il <i>Tesoro Politico</i> contenente relazioni
d’ambasciadori veneti; poi nel secolo passato
crebbe tale sollecitudine. Una Società Palatina di nobili
milanesi stampava opere di patria erudizione, e principalmente
i <i>Rerum Italicarum Scriptores</i> del Muratori,
disposti con ordine e con savie note e
<span class="pagenum" id="Page_343">[343]</span>
prefazioni<a class="tag" id="tag243" href="#note243">[243]</a>. Vi servono di complemento gli <i>Italicæ
Historiæ Scriptores</i> dell’Assemani, i <i>Rerum Italicarum
Scriptores ex florentinæ bibliothecæ codicibus</i> del Tartini,
la <i>Collectio anecdotorum medii ævi ex archivis
pistorensibus</i> del Zaccaria, la rarissima del Mittarelli
<i>Ad Scriptores Rerum Italicarum accessiones historiæ
faventinæ</i>, la raccolta delle più rinomate storie e delle
cronache di Napoli.
</p>

<p>
Alla cognizione del medioevo recavano sussidj nuovi
Giorgio Giulini con dodici volumi di <i>Memorie spettanti
al Governo e alla descrizione della città e campagna
di Milano ne’ secoli bassi</i>, paziente alle ricerche se
inetto alle induzioni; l’abate Fumagalli e i suoi Cistercesi
colle <i>Antichità Longobardiche Milanesi</i>, col <i>Codice
Diplomatico Santambrosiano</i>, ricco di ben centrentacinque
documenti dal 721 all’897, e colle <i>Istituzioni
Diplomatiche</i>. L’Argelati, scarso di critica e discernimento,
ragionava delle monete italiche, e catalogava
gli scrittori milanesi; l’Allegranza, il Sassi, l’Oltrocchi,
il Bona illustravano i riti e le antichità ecclesiastiche:
Gian Rinaldo Carli, oltre le <i>Antichità Italiche</i>, discorreva
delle monete e zecche d’Italia, disaminate pure da
Vincenzo Bellini e da Guid’Antonio Zanetti<a class="tag" id="tag244" href="#note244">[244]</a>. Il
canonico Lupo, raccolse nel <i>Codice Diplomatico Bergomense</i>
preziosi documenti dal 740 al 1190, nel prodromo
molti punti della nostra costituzione politica
ravvisava con un acume che verun contemporaneo
<span class="pagenum" id="Page_344">[344]</span>
uguagliò. Centinaja di diplomi erano dati dal Corner
nei diciotto volumi de’ <i>Monumenti della Chiesa veneta</i>,
dal Rossi in quelli della Chiesa d’Aquileja, dal Brunacci
e dal Gennari in quelli di Padova, dal Vairani in
quelli di Cremona, dal Moriondi in quelli d’Acqui, da
Jacopo Durandi nelle <i>Notizie dell’antico Piemonte</i>,
delle cui leggi e della pratica legale trattavano il Galli
e il Duboin; dal Fiorentini e dal Mansi nelle <i>Memorie
della gran contessa Matilde</i>, dal Pellegrini nella <i>Storia
dei principi longobardi</i>, dal Carlini nella <i>Pace di Costanza</i>,
da Placido Troilo nella <i>Istoria generale del
regno di Napoli</i>, da Giovanni de Vita nel <i>Thesaurus
Antiquitatum Beneventanarum medii ævi</i>. Il gesuita
Zaccaria, negli <i>Excursus Litterarii per Italiam ab
anno</i> 1742 <i>ad</i> 1752, molti monumenti produsse di
civile ed ecclesiastica erudizione. Giambattista Verci si
mostrò infaticabile a cercar documenti, generosissimo
a pubblicarli, buon cristiano a esaminarli, e arguto a
trarne cognizioni nuove o emenda di vecchie nel <i>Codice
Ecceliniano</i> e nella <i>Storia della Marca Trivigiana</i>
in venti volumi, di ciascun de’ quali due terzi sono
documenti.
</p>

<p>
Intanto dal maronita Assemani era data fuori a Roma
la <i>Bibliotheca Orientalis Clementina Vaticana</i>; dal
Cenni il <i>Codex Carolinus</i>, che chiarì la donazione di
Carlo Magno ai papi; dal Mansi la collezione più compiuta
de’ concilj, oltre migliorare le opere del Baronio e
del Pagi. Marco Fantuzzi ne’ <i>Monumenti Ravennati</i> stampava
ottocensessantacinque fra documenti ed estratti, dal
<span class="smcap lowercase">VII</span> secolo ove finisce la preziosa raccolta dei papiri del
Marini, fino al <span class="smcap lowercase">XVI</span>. Scipione Maffei nella <i>Storia Diplomatica</i>
chiariva e combatteva il Mabillon, e nella <i>Verona
Illustrata</i> mostravasi modello non solo dell’attento
raccogliere, ma del savio argomentare. Di monsignor
Giusto Fontanini, il quale, più ricco di vanità che
<span class="pagenum" id="Page_345">[345]</span>
d’ingegno, erudizione e buona fede, pedantescamente
miope e sofistico senz’acume, trattò molti punti, massime
ecclesiastici, e diè la storia dell’Eloquenza italiana,
i moltissimi errori e le infinite omissioni riparò Apostolo
Zeno, dal quale son pure a domandare i giudizj
intorno agli <i>storici italiani che hanno scritto latinamente</i>.
Aggiungiamo le <i>Delizie degli eruditi toscani</i>,
pedantesca compilazione del padre Idelfonso, del Mansi,
del Lami, senza scelta nè confronto di codici, nè fedeltà
di lezione, sicchè non si può valersene a fidanza. Dal
Lami furono aggiunti i monumenti della Chiesa di Firenze;
i duchi e marchesi di Toscana dal Della Rena e
dal Camici; i <i>Sigilli Antichi</i> dal Manni; i <i>Scelti diplomi
pisani</i> e le dissertazioni sulla storia di Pisa dai
Dal Borgo, su quella Chiesa dal Mattei, su quegli statuti
dal Valsecchi; gli <i>Aneddoti pistojesi</i> dal Zaccaria: oltre
i documenti, comunque disordinati e per tutt’altro intento,
che accumularono esso Lami nell’<i>Odeporico</i>, e
il Targioni Tozzetti ne’ <i>Viaggi</i>, opportunamente adoprati
e cresciuti dal Repetti nel <i>Dizionario geografico</i>.
</p>

<p>
Molte storie municipali furono appoggiate ai documenti.
Tale la comasca di Giuseppe Rovelli, che
ne’ discorsi preliminari poneva savie riflessioni sullo
stato d’Italia alle varie epoche, supplendo col buon
senso e colla dottrina legale alla scarsezza d’erudizione.
Pel Friuli avemmo le notizie del Liruti, e la dissertazione
sui servi del medio evo, oltre la <i>Patria del Friuli
descritta</i> da Franco Berretta; per la Valtellina le dissertazioni
del Quadrio sulla <i>Rezia di qua dall’Alpi</i>,
guaste da un falso amor di patria; per la marca Trevisana
monsignor dell’Orologio; per Ferrara il Frizzi;
per Reggio la storia fin al 1264 dall’Affaroso, per
Parma e Guastalla dall’Affò, per Brescia dal Biemmi,
per Monza dal Frisi, per Rimini da Battaglini e Zanetti,
per l’Agro Piceno dal Colucci, per Bologna dal Savioli,
<span class="pagenum" id="Page_346">[346]</span>
per Pistoja dal Fioravanti, per la Garfagnana dal Pacchi,
per Mantova dal Visi, per Perugia dal Mariotti. Le chiese
veronesi ricevevano illustrazione dal Biancolini, il diritto
e le costituzioni di Milano da Gabriele Verri<a class="tag" id="tag245" href="#note245">[245]</a>, e
la sua Chiesa dal Puricelli, dall’Allegranza, dal Sassi<a class="tag" id="tag246" href="#note246">[246]</a>,
dall’Oltrocchi<a class="tag" id="tag247" href="#note247">[247]</a>: i senatori di Roma da Vitale e Vendettini,
da Galletti il primicerio, le sue arti dal Minutoli,
dal Coronelli, dal Ficoroni, dal Bosio, dall’Aringhi.
Il Tiraboschi, oltre il Codice diplomatico di Modena,
porgeva la storia della badia di Nonantola, e i monumenti
degli Umiliati; quelli de’ Cistercensi il Tromby,
de’ Camaldolesi il Costadoni e il Mittarelli, de’ frati
Gaudenti il Federici, poi de’ Domenicani il Razzi ed ora
il Marchese.
</p>

<p>
Le genealogie d’alcune case porsero occasione a rivendicare
in luce nuovi rogiti e diplomi, come la famiglia
Carafa e diverse altre nobili per Biagio Aldimari,
la Sforza e i duchi d’Urbino per Rinaldo Reposati, i
conti Guido pel padre Idelfonso<a class="tag" id="tag248" href="#note248">[248]</a> e per Scipione
Ammirato, la famiglia Conti per Andrea Salici, de’ Monaldeschi
pel Ceccarelli, le bolognesi pel Leandro Alberti,
le vicentine pel Castellini e, a tacer altri, le
estensi pel Muratori, modello di ampia erudizione e di
savia se non disinteressata critica<a class="tag" id="tag249" href="#note249">[249]</a>. Aggiungi molte
<span class="pagenum" id="Page_347">[347]</span>
biografie, come l’<i>Ambrogio camaldolese</i> del Mehus, il
<i>Marsilio Ficino</i> del Brandini, il Trivulzio e il <i>Filelfo</i>
del Rosmini, la <i>contessa Matilde</i> del Fiorentini.
</p>

<p>
Nelle contese di supremazia della curia romana coll’Impero
e con altri Stati bisognò appoggiarsi a
carte<a class="tag" id="tag250" href="#note250">[250]</a>, e principalmente nella famosa disputa della
chinea, tributata a Roma nel regno delle Due Sicilie.
Al qual paese fu apprestata larghissima messe nella
<i>Biblioteca Napoletana</i> del Toppi colle <i>Copiose addizioni</i>
del Nicodemo, nel <i>Delectus scriptorum rerum
neapolitanarum</i> del Giordani, nel <i>Corpus scriptorum</i>
e dei cronisti e scrittori sincroni della dominazione
normanna (1845) di Del Re, nella <i>Bibliotheca Sicula</i>
e nelle <i>Bullæ et instrumenta panormitanæ ecclesiæ</i>
del Mongitore, negli atti di Federico II del Carcani,
<i>Codex diplomaticus</i> del De Giovanni, nella <i>Biblioteca</i>
degli scrittori siculi sotto gli Aragonesi di Rosario De
Gregorio, da cui pure la <i>Collezione delle cose arabe
spettanti alla storia siciliana</i>, ove la famosa <i>Chronica
saracenica sicula</i> avuta d’Inghilterra dal Gobbart; dalle
quali raccolte esso De Gregorio trasse eccellenti <i>considerazioni</i>.
Si aggiungano il <i>Codice Diplomatico
arabo-siculo</i> dell’Airoldi; le <i>Memorie</i> e la <i>Biblioteca</i>
<span class="pagenum" id="Page_348">[348]</span>
storica del Caruso con monumenti dal <span class="smcap lowercase">VII</span> secolo fino al
1282; la incompiuta della badia di Montecassino del
Gattola; la storia ecclesiastica di Nola del Remondini,
di Monreale del Grassi, che diè pure i monumenti per
la Sicilia; la storia de’ principi longobardi del canonico
Pratillo; quella delle leggi e magistrati del Regno
del Grimaldi; la <i>Sicilia sacra</i> del Pirro.
</p>

<p>
Sul commercio e le finanze portarono lume il Filiasi,
il Marini, il Fanucci, il Marsigli, il Pagnini<a class="tag" id="tag251" href="#note251">[251]</a>.
Il Mansi trattava degli spettacoli e del lusso: Pier Luigi
Galetti pubblicava iscrizioni, disposte secondo i paesi,
cioè Venezia, Bologna, Roma, marca d’Ancona, Piemonte.
Nelle <i>Barbarorum leges antiquæ</i> il Canciani
per ordine e critica rimase troppo inferiore alle raccolte
fattesi dappoi. Contende egli che il diritto romano
persistette nel medio evo<a class="tag" id="tag252" href="#note252">[252]</a>; tesi già sostenuta da
Donato Antonio d’Asti napoletano<a class="tag" id="tag253" href="#note253">[253]</a>, e che pure
come nuova di zecca hanno ammirata i nostri quando
ce la presentò il tedesco Savigny, allora appunto che più
severi eruditi mostravano con quante riserve la si dovesse
accettare.
</p>

<p>
In gran conto erano allora tenute le immunità,
fossero le ecclesiastiche, o de’ Comuni, o de’ corpi
civici, salvaguardie potenti d’una libertà, che i principi
ammodernatori conculcarono, e gli statisti ammodernatori
tentano invano supplire: laonde si raccoglieva
solertemente che che vi si connettesse, dibattevasi
a lungo se sul tal possedimento avesse l’alto
<span class="pagenum" id="Page_349">[349]</span>
imperio un re o un abate o il papa, se il tal parlamento
o senato potesse negar l’imposta o interinare un decreto;
quistioni antiquate dacchè il libero nostro secolo
derise le franchigie particolari, e affastellate le offerse
in olocausto ad un potere unico, centrale, non rattenuto
dalle tradizionali consuetudini, ma al più da
qualche carta improvvisata o ricalcata e senza garanzia
di stabilità.
</p>

<p>
Ma non basta adunare ricca suppellettile di notizie,
perocchè, come ogni altra scienza, la storia non è una
raccolta ma un’interpretazione di fatti; sicchè alla ricerca
deve farsi seguire la discussione, saper interrogarli
con quell’acume che trasforma in verità ciò che altri
riferisce senza pure intenderlo, distribuirli con accorgimento,
esporre con candidezza, darvi significato, carattere,
alito di vita. In questo campo non mietè abbastanza
l’Italia. Chi potrebbe oggi più leggere nell’Aretino
la guerra Gotica, nel Fino e in Tommaso d’Aquileja la
guerra d’Attila, quella di Federico Barbarossa in Cosimo
Bartoli, la vita di Carlo Magno nell’Acciajuoli o nell’Ubaldini,
il regno d’Italia sotto i Barbari nel Tesauro
o in Ericio Puteano, le storie longobarde nel Rota, la
italiana in Girolamo Briano o in frà Umberto Locato<a class="tag" id="tag254" href="#note254">[254]</a>
e in altrettali, meri esercizj di penna o inette compilazioni?
L’elegantissimo descrittore Carlo Botta nel ricco
suo frasario non trovava epiteti abbastanza ingiuriosi
pel medioevo; egli declamatore perenne, e compilatore
di libri già pubblicati, nè paziente a cercar la verità,
nè severo ad esporla. Seco s’aduna la caterva
de’ servili alla moderna accentrazione, e de’ ligi alla
scuola enciclopedista, che tutti futile dispregio o cieca
<span class="pagenum" id="Page_350">[350]</span>
idolatria, non descrissero il medioevo se non per
astrazioni e luoghi comuni, cioè tenebre condensate,
universale ignoranza, regresso d’ogni civiltà, conculcamento
d’ogni dignità umana, trapotenza di preti,
ghiotta infingardaggine di frati, concatenata usurpazione
di pontefici, eccidj fraterni, repubblichette. L’età
il cui grido era <i>Dio lo vuole</i>, poteva essere intesa da
quella che ripeteva solo <i>Il re lo vuole</i>? E noi ribattiamo
questo chiodo perchè crediamo che la peggiore
qualità d’un tempo o d’un uomo sia la debolezza, e
tanto più quando si vanti di forza.
</p>

<p>
In altra sfera vanno collocati il Machiavello e il Vico,
precursori di quella che poi dagli stranieri comprammo
col nome di filosofia della storia. Il primo, nel quadro
del medioevo che antepose alle sue <i>Storie fiorentine</i>,
sotto la minutezza dei fatti investiga le idee generali:
ma quel caos inaspa il suo sguardo, la ancora scarsa
erudizione non bastava ad avviarlo, e di raccorre tutti
i frutti gl’impediva la preoccupazione politica, la quale
era tanta, che di lettere e d’arti non fa quasi cenno,
egli vissuto nella città più colta de’ mezzi tempi. Affatto
pagano poi di sentire, la società civile non misura che
sul modello antico, separata dalla giustizia e svolgentesi
nella libertà; e sempre iroso a que’ pontefici, che pur
erano a capo dell’incivilimento<a class="tag" id="tag255" href="#note255">[255]</a>.
</p>

<p>
<span class="pagenum" id="Page_351">[351]</span>
</p>

<p>
Giambattista Vico considerò il genere umano come
un uomo solo che procede sotto la mano di Dio, ma
rinchiuso entro un circolo fatale, dove avanzato che sia,
dee retrocedere per corsi e ricorsi inevitabili. Il medioevo
non parvegli dunque che una ristampa dell’evo
eroico: che se ciò lo rimoveva dal vilipendere questa
evoluzione provvidenziale dell’umanità, gli toglieva di
valutare il compimento e l’attuazione del cristianesimo
in esso avvenuti, e che devono impedire per sempre
il ritorno della barbarie.
</p>

<p>
Solo un’indagine improba eppure amorevole, una
meditazione estesa eppur profonda, una critica severa
eppure non dispettosa potevano condurre a intendere
tempi, in cui dell’antica società tanti sfasciumi ancor
sussistevano, mentre la nuova non era per anco costruita;
tempi coordinati in maniera, che la storia loro
era storia della Chiesa, e di questa formava parte primaria
la storia d’Italia, in grazia dei papi. Perciò
torrenti di luce vi addusse il cardinale Baronio, che
nello stendere gli <i>Annali della Chiesa</i> profittò dell’archivio
più ricco, qual è il vaticano, pubblicando un
profluvio di documenti, e principalmente di lettere,
fonte opportunissima<a class="tag" id="tag256" href="#note256">[256]</a>, vagliandoli con dottrina
multiforme, e traendone la verità con metodo, chiarezza,
precisione, e con una lealtà, nè tampoco contrastatagli
dagli avversarj più risoluti<a class="tag" id="tag257" href="#note257">[257]</a>. Fra tanta
farragine, era impossibile non inciampasse in falso, e
ne lo corressero il Pagi e il Mansi, per nominar solo i
nostri. Dal 1198 fino al 1565, tempi di più copiosi
<span class="pagenum" id="Page_352">[352]</span>
materiali, lo continuò Oderico Rainaldi critico non
altrettanto assennato: ma questi due rimarranno sempre
il repertorio più dovizioso e la storia più pregevole
de’ mezzi tempi<a class="tag" id="tag258" href="#note258">[258]</a>.
</p>

<p>
Lodovico Muratori, immenso dotto che non lasciò
intentata veruna parte del campo dell’erudizione, e per
giudicare del quale bisognerebbe sapere quanto egli
seppe, in sei grossi volumi latini pubblicò le <i>Antichità
Italiche del medioevo</i>, sotto distinti titoli riunendo
quel che dalla sua raccolta degli Scrittori di cose italiane
gli risultava intorno al regno d’Italia, ai consoli,
alle monete, al vestire, a mangiari, giuochi, riti, investiture,
feudi, sigilli, arimanni, repubbliche, tiranni, lingua,
guerra, e così via. Siffatta segregazione di parti distrae
da quell’unità di veduta, dalla quale soltanto deriva un
giusto concetto del medio evo. Pure egli seppe ricorrere
a fonti variatissime che ad altro occhio sfuggirebbero,
e ne dedusse varietà e punti d’aspetto, che se
oggi compajono o scarsi o comuni, erano maravigliosi
per allora; un’infinità di quistioni snodò, altre ne propose
chiaramente, il che è già un avviamento a risolverle;
molte baje rimosse, molte dubbiezze ripianò,
molte verità pose in sodo; col buon senso supplì più
volte a ciò che non dava l’erudizione, sicchè di rado
riesce fallace se anche spesso è riconosciuto incompleto.
Peccato ch’egli siasi dispensato dall’esaminare e
paragonare le istituzioni germaniche, delle quali tanto
ritraevano le italiche!
</p>

<p>
Poi, con una celerità che somiglia a portento, compilò
gli <i>Annali d’Italia</i>, ove per anni dispose gli
<span class="pagenum" id="Page_353">[353]</span>
avvenimenti della nostra patria dall’êra volgare fino
all’età sua. Le date controverse si trovano in lui discusse,
e il più spesso noi lo seguiamo: ove non colse,
scegliemmo quella che ci risultò migliore da indagini,
delle quali risparmiamo la noja al lettore. La forma
prescelta il costringeva a separare i fatti dalle cause
loro e dalle conseguenze, e quindi gli toglieva ogni
spaziosa prospettiva; espose poi con una vulgarità che
disabbellisce fino il vero<a class="tag" id="tag259" href="#note259">[259]</a>: pure gli durerà perenne
il titolo di padre della storia italiana, e da lui è forza
pigliar le mosse non solo per trattare dell’Italia, ma
dell’età media in generale.
</p>

<p>
Per gli Estensi, al cui soldo viveva, più volte egli
ebbe a combattere le pretensioni della Corte romana;
e, debolezza della nostra natura, l’uomo nelle quistioni
suole incalorirsi in modo da perdere il senso del vero,
se anche sulle prima l’avea. Il Muratori serbò sempre
rispetto verso i papi; non ne dissimula le taccie, ma
non le esagera, critico sì ma riverente. Udito che a
Roma i falsi zelanti, che sogliono peggiorar le cause
anche migliori, armeggiavano per far proibire l’opera
di lui, ne scrisse al pontefice; e Benedetto XIV gli
<span class="pagenum" id="Page_354">[354]</span>
rispose, aver bensì trovato nelle opere di lui qualche
passo riprensibile intorno alla dominazione temporale,
non essere però mai venuto nell’intenzione di sottoporle
a censure, persuaso che un uom d’onore non devasi
conturbare per materie non concernenti il dogma nè
la disciplina.
</p>

<p>
Tutt’al contrario, Pietro Giannone, nella <i>Storia civile
del regno di Napoli</i>, a modo di avvocato affastellò
quanto venisse opportuno alla sua tesi, copiando a
man salva altri autori, senza accennarli nè curare tampoco
di unificarli, purchè garrissero le usurpazioni della
Corte romana, tanto ardita da voler vincolare la onnipotenza
dei re siciliani, contro della quale più tardi
non restarono che le diátribe e le insurrezioni: confondendo
tempi e costumanze, restringendo la vista al
suo territorio, invece di paragonare cogli altri paesi,
dà aria di prepotenza e d’intrigo a ciò ch’era piana
conseguenza di dogmi generalmente accettati.
</p>

<p>
Il <i>Risorgimento d’Italia</i> di Saverio Bettinelli per un
certo calore, che, se non porge, lascia intravvedere la
verità, si discerne tra le futili produzioni del secolo
passato. Le <i>Rivoluzioni d’Italia</i> di Carlo Denina, di
sufficiente imparzialità e di viste non profonde ma
estese, possono ancora raccomandarsi come libro elementare.
Il difendere le istituzioni ecclesiastiche come
egli fece, trovasi comune a tutti gli storici leali<a class="tag" id="tag260" href="#note260">[260]</a>;
eppure la lealtà era merito raro, quando la storia si
facea facilmente mediante le sentenze, la dissertazione
e la declamazione, e veniva riducendosi in una gran
congiura contro la verità. Della quale era campione
Voltaire, che anche troppo si occupò delle cose italiche,
<span class="pagenum" id="Page_355">[355]</span>
principalmente nel <i>Saggio</i>; e pedissequo di lui con
maggiori studj l’inglese Gibbon, la cui <i>Storia della
decadenza e caduta dell’impero romano</i> abbraccia
tutto il medioevo italiano. Di amplissima erudizione,
ma freddo schernitore, non conosce entusiasmo, non
crede ad eroismo o a sagrifizj, sieno a vantaggio della
Chiesa, della patria o della scienza; travolge le intenzioni
dove non osa i fatti, e con una celia o con qualche
lubricità sverta le fame più intemerate. Idoli entrambi
dell’età passata, si trovò chi ardì affrontare gli scherni
e i soprannomi per combattere i loro pregiudizj, e
strappare il manto porporino che ne copriva l’inumano
egoismo.
</p>

<p>
Meglio di qualunque nostro i materiali adunati compaginò
un ginevrino, che gloriavasi d’origine italiana,
e che fra noi lungamente dimorò, e le cose nostre
affezionò sempre, Sismondo de’ Sismondi. Quell’esposizione
sua famigliare; l’attenzione allargata ai fatti contemporanei
di tutta Europa; l’evitare i trabalzi, cercando
la connessione degli avvenimenti parziali col punto
di azione comune d’un dato tempo; la felice scelta
di quelle particolarità, le quali presentano l’allettativo
d’una storia municipale, mentre egli sa intarsiare
ciascuna colle vicine, e indicarne le cause e lo spirito;
la costanza nelle vedute che al suo tempo pareano
liberali, e che prima di morire egli si udì rinfacciare
come aristocratiche; un invariabile rispetto per la
dignità dell’uomo, un interesse continuo per la classe
più numerosa, una predilezione decisa per la forma di
governo che nel medioevo prevaleva in Italia, senza
quella cieca deferenza pei re che da un secolo era
l’alito degli storici, fanno che non v’abbia colta persona
che non voglia averlo letto, e a lui attinge le
cognizioni e i sentimenti la gioventù.
</p>

<p>
Ma prima di tutto egli difetta d’ordine. — L’Italia
<span class="pagenum" id="Page_356">[356]</span>
ne’ tempi di mezzo offre tale un labirinto di Stati uguali
e indipendenti, che a ragione si teme smarrirvi il filo.
Noi non ci dissimuliamo quest’essenziale difetto dell’argomento
assuntoci; ma quand’anche i nostri sforzi fallissero,
il lettore vorrà saperci grado di quel che femmo
per raggiungere l’intento». Queste parole della sua
prefazione adduciamo più a nostra scusa che a sua
incriminazione, troppo noi sapendo quanto lo sminuzzamento
dell’Italia tolga che o la rarità de’ fatti renda
spedito il racconto, o la loro importanza gli rechi
interesse: ma in quel labirinto egli non cercò orientarsi
col filo delle idee; ravvicina e aggruppa gli eventi
e li drammatizza, ma nulla più; e alla giusta intelligenza
di secoli eminentemente cattolici gli metteva ostacolo
non tanto l’arida negazione calvinica, quanto la filosofistica
disistima per le istituzioni vitali di quel tempo.
In conseguenza muove da convenzionali assiomi per
giudicare le specialità d’un tempo; nelle controversie
tra i principi e i preti parteggia sempre coi primi, egli
che pur sentenzia sempre pei popoli contro i principi;
trova ridicole quelle quistioni, sotto la cui forma si
producevano i capitali problemi economici e governativi;
non vede che una trica da sacristia in quella
guerra de’ preti a Milano, che diede occasione all’emancipazione
comunale; pretenderebbe che Gregorio VII,
Innocenzo III, Tommaso d’Aquino, non solo avessero
le idee, ma usassero il linguaggio di De l’Olme o di
Rousseau.
</p>

<p>
D’altra parte egli, intitolando <i>Storia delle repubbliche</i>
la sua, saltò di piè pari la fasi più problematica
del nostro medioevo, vale a dire l’invasione dei Barbari,
lo stato di conquista, la feudalità. Soltanto dallo
studio di questi può raccogliersi la trasformazione
del mondo romano nel nuovo; laonde egli il cardinale
problema della formazione de’ Comuni non isnoda, ma
<span class="pagenum" id="Page_357">[357]</span>
recide, facendone una concessione, da re Ottone prodigata
onde umiliare i contumaci vassalli; di maniera
che ad un re straniero dovrebbe attribuirsi il merito
d’un ordine di cose, al cui svolgimento i re stranieri
furono sempre l’ostacolo maggiore. Poi in Italia fino
al Mille s’era chiamato <i>regno</i> la metà superiore; dappoi
questo nome passò a indicare il paese meridionale;
estese porzioni della penisola durarono costantemente
a dominio di dinasti: ond’egli, prefiggendosi di descrivere
le repubbliche, avrebbe dovuto decomporre la
storia nostra, se fortunatamente non avesse rotto le
barriere che improvvidamente si era poste, e non si
fosse affezionato agli ultimi Svevi e avversato agli Angioini,
quanto già per amore dei Milanesi e de’ Veneziani
riprovava il Barbarossa e Massimiliano<a class="tag" id="tag261" href="#note261">[261]</a>.
</p>

<p>
Parte vitale nella storia d’Italia sono le arti e le
lettere. Saverio Quadrio e Mario Crescimbeni aveano
già diretto pazienti ricerche sulla letteratura, ma soffogando
fatti vitali sotto insignificanti particolarità: e
di ciò ha peccato pure Girolamo Tiraboschi. Con
solerzia disseppellì nomi, accertò date e titoli di libri
in modo da ben poco lasciar da correggere e supplire;
ma nulla più; non seppe esaminare l’intento degli autori,
non assimilarsi ai tempi, non connettere l’andamento
letterario colle grandi quistioni, sotto la cui
<span class="pagenum" id="Page_358">[358]</span>
varietà ad ogni suo passo l’umanità riproduce i problemi
sociali; non presentare insomma la letteratura
come espressione della civiltà. Invece di giudizj proprj,
appoggia o riprova gli altrui, limitandosi a metterli a
fronte, e pretendendo conciliarli anche dove è men
possibile; pronto sempre a ridirsi quando altri, fosse
pure il ciclico Andres, gli oppongano argomenti o anche
soltanto asserzioni<a class="tag" id="tag262" href="#note262">[262]</a>. Del resto, non grazia di
linguaggio, non scelta d’immagini, non cura di rendersi
piacevole, non costante elevazione del pensiero; nè si
accorse quanti fatti letterarj sfuggano inavvertiti, a
segno che per iscriverne la storia bisogna, collo studiare
l’immaginazione e la natural legge de’ suoi sviluppi,
compiere i documenti che ci pervennero mutilati,
e domandarne alla scienza dello spirito umano.
</p>

<p>
Alle dispute cronologiche sostituite l’analisi de’ libri,
siano pur inconcludenti da non meritarla, o così capitali
<span class="pagenum" id="Page_359">[359]</span>
da non bastarvi; moltiplicate que’ ravvicinamenti di
altre letterature, di cui difetta il nostro; animate la
vita degli autori cogli aneddoti, pei quali si dimentichi
la fisionomia generale del tempo; il tutto spolverate
coi frizzi irreligiosi e cogli epigrammi disumani della
bottega di Voltaire, e avrete travestito il gesuita Tiraboschi
nell’enciclopedistico Ginguené. La sciagurata inclinazione
a raccogliere e tracannare tutto ciò che ne
piove di Francia, od è pensato e scritto alla francese,
fece raccomandato alla gioventù anche questo libro;
per modo che la storia del paese che è centro del cattolicismo
s’impara sopra un autore calvinista ed uno
incredulo. Ma come osare di muoverne lamento se non
sappiamo apprestar nulla di più piacevole a chi legge,
di più ragionevole a chi pensa?
</p>

<p>
Uno straniero venne in Italia, come usano gli oltramontani,
per farvi una passeggiata, lodarne il sole e le
donne, dare un’occhiata, e oracolare sentenze, tutte
sapienza di sensi: ma albergatosi a Roma, prese vaghezza
delle arti, e cominciò a studiarle; e sempre colla
valigia disposta al ripartire, vi rimase trent’anni. Dei
suoi studj fu frutto la <i>Storia delle arti</i>, dove esso
D’Agincourt, sebbene non guarito dallo sprezzo filosofico,
raccolse o indicò tanti lavori del medioevo, che
neppure dall’aspetto del bello fu più lecito chiamarlo
barbaro. Viemeno poi dacchè l’attenzione si diresse
sulla maestà delle cattedrali, e smettendo d’idolatrare
le sole forme, si riconobbe la ispirazione sublime nell’esecuzione,
per quanto scorretta, delle miniature, dei
sepolcri, delle vetriate.
</p>

<p>
Sicuramente a migliorarci contribuirono non poco gli
stranieri, sia pel modo nuovo con cui osservarono la
storia del proprio paese, sia per quel che dissero intorno
al nostro, scarchi d’ire e d’amore per vicende che
non li concernono, e di quella boria che noi scambiamo
<span class="pagenum" id="Page_360">[360]</span>
per amor di patria, e che si fa più viva quando una
nazione sentesi più conculcata e impotente a un risorgimento,
di cui vorrebbe mostrarsi meritevole. Però
ci sia permesso credere che troppo facilmente si condiscenda
a sistemi venutici d’oltremonte, sino a contorcere
i fatti acciocchè capiscano in quelle cornici. Ad
alcuni Tedeschi principalmente dobbiamo senza fine
chiamarci obbligati dell’avere esaminato dal proprio
punto d’aspetto i casi nostri in un’età nella quale le
istituzioni tenevano tanto del germanico; e se anche,
per esaltare le proprie, han talora depresso le cose
nostre, a loro dobbiamo, non foss’altro, una più retta
conoscenza di quella civiltà germanica, che si combinò
colla romana per formare la moderna, e che valse a
restituire all’individuo l’importanza che prima era riservata
al cittadino e allo Stato. Ma sminuiremo per
questo il sommo pregio delle reliquie romane e reputeremo
che a poco valesse una civiltà indigena, che
pur tanto operò là dove non era che importata? Questo
annichilamento del popolo italiano, questa trasfusione
del sangue nordico, necessaria perchè il latin seme disbarbarisse<a class="tag" id="tag263" href="#note263">[263]</a>,
come crederle, se, a tacer Roma, vediamo
Venezia, incontaminata da conquiste, rifarsi tanto
magnifica coi soli corrotti elementi dell’Impero declinante,
ma colla libertà?
</p>

<p>
Ricerche più sagaci, esami più complessi; più meditati
giudizj, opinioni meno pregiudicate chi può negare
alla nostra età? Arrivammo a questa traverso una
<span class="pagenum" id="Page_361">[361]</span>
rivoluzione, di lunga mano preparata nel campo delle
idee, prima che fosse violentemente attuata nel campo
dei fatti; e cui carattere principale fu demolire il
passato per riformare radicalmente la società civile,
scatenarsi sopratutto contro il medioevo, perchè è il
meno intelligibile a chi rifiuti le evoluzioni storiche, e
giudichi non dal complesso ma da frammenti. Settant’anni<a class="tag" id="tag264" href="#note264">[264]</a>
passarono da quella prima scossa, eppure
non è tempo ancora di giudicarla, perchè durano tuttavia,
non che gli effetti, i movimenti; essa divertì le
menti dalle placide ricerche, dissipò quelle società monastiche
dove la fatica era alleggerita e completata dall’affratellamento;
e quasi si volesse far guerra al passato
non solo nelle sue conseguenze ma fin nelle sue memorie,
parte si sperdeva, parte si spostava de’ documenti. Pure
tra il frastuono susseguito non mancò fra noi chi continuasse
le indagini erudite: Brunetti cominciava in
qualche modo il <i>Codice Diplomatico toscano</i><a class="tag" id="tag265" href="#note265">[265]</a>; Meo
gli Annali critico-diplomatici del Regno di Napoli; la
principessa Elisa Baciocchi faceva compilare le <i>Memorie
e documenti per servire all’istoria del principato
lucchese</i>, opera che, con più elevata intelligenza
proseguita sinora, è una delle più copiose fonti alla
storia civile italiana.
</p>

<p>
Quando poi lo strepito della guerra si tacque, cessate
le paure d’un passato irremeabile e la rabbia del
distruggere, la scienza potè le accumulate ruine contemplare
senza beffa e senz’odio. Il crollo delle istituzioni
denigrate lasciò un tal vuoto, da convincere quanto
bene poteano aver fatto in altri tempi: si conobbe che
<span class="pagenum" id="Page_362">[362]</span>
la civiltà e la verità non entrano nel mondo di sbalzo,
non per decreti di re, non per insurrezioni di plebe,
ma progressive, e pigliando le mosse dalle istituzioni
anteriori, sicchè rannodata la catena de’ fatti e dei concetti,
e considerata l’umanità come un uomo solo che
progredisce sempre e non muore mai, nulla dovea
considerarsi con disprezzo, perchè tutto era acconcio
coi tempi, e perchè scala al ben presente, il quale pure
non è che un avviamento a progressi futuri. Sarebbe
ragionevole chi uscisse colle maschere ne’ giorni di
Passione? o chi l’albero maledicesse di primavera perchè
mostra soltanto i fiori e non ancora le poma?
</p>

<p>
Allora anche fra noi si tornò a studiare il passato
senza iracondia nè vilipendio, con intendimenti più acuti
e meno declamazioni; e a tacere per ora gli storici,
abbondarono i raccoglitori, preziosi anche quando
manchino d’intelligenza, come il Daverio, il Ronchetti,
il Marsand e qualche vivente<a class="tag" id="tag266" href="#note266">[266]</a>. Cognizioni non ordinarie
cumulò il Cicogna nella <i>Raccolta delle iscrizioni
venete</i>: altre sono sparpagliate ne’ giornali e in opuscoli
di circostanza. Ma a due pubblicazioni vuolsi retribuire
lode speciale. L’<i>Archivio Storico</i> del Vieusseux, con
una erudizione scevra di pedanteria e conscia dei più
recenti problemi storici, che sono anche problemi sociali,
se più abbonda in memorie moderne, non poche
ne apprestò intorno al medio evo. Di queste poi fu generosissima
la Deputazione di storia patria, istituita a
<span class="pagenum" id="Page_363">[363]</span>
Torino, e che coi nove volumi finora pubblicati<a class="tag" id="tag267" href="#note267">[267]</a>,
di materie in gran parte inedite o almeno rimigliorate,
ajuta i cercatori delle patrie storie, tanto più che de’ collaboratori
alcuni sono insigni essi medesimi in questi
studj.
</p>

<p>
Di potente sussidio ci vennero anche pubblicazioni
forestiere, fra cui principalmente i monumenti storici
della Germania dal 476 al 1500, dal Pertz ideati sul
modello del Muratori; i <i>Regesta</i> degl’imperatori di
Böhmer, di Döniges, d’altri; quelli dei pontefici di
Jaffe<a class="tag" id="tag268" href="#note268">[268]</a>; le vite di Gregorio VII, d’Innocenzo III,
d’altri papi, concepite in senso diverso dal vulgare.
</p>

<p>
Ed ora che la storia è divenuta l’arsenale donde assumono
armi la teologia, la politica, la statistica, la
morale, quella d’Italia fu un tema di moda, e non
solo tra i confini delle Alpi: ma se degli illustri contemporanei
io devo farmi scolaro anzichè erigermi giudice,
da chi è competente odo asserire che i nostri non
parvero avanzarsi a paro coi passi del secolo; che ci
mostriamo piuttosto dilettanti che studiosi; che l’opera
più estesa in tal fatto, la <i>Storia d’Italia</i> del Bossi, è
compilazione indigesta, scompleta, avventata e cosparsa
delle stizze d’un levita apostato; nel che le somigliano
quella del Levati in continuazione alla <i>Storia Universale</i>
del Ségur, e d’alcuni altri che si permisero di
esser frivoli in materia sì grave, di pensare come Voltaire
quando Voltaire più non avrebbe pensato così, di
avere pel proprio soggetto un dispregio ancor più di
pigrizia che di riflessione, o d’isterilirsi nel pedantesco
<span class="pagenum" id="Page_364">[364]</span>
sussiego, nelle frasi generiche, ne’ sentimenti convenzionali
e preconcetti.
</p>

<p>
Nuovo guasto le recò l’epidemia politica, travisandola
perchè rappresentasse, o almeno alludesse al presente,
e ad umbratili dispute sovraponendo l’incubo
dell’onor nazionale; e gli strapazzi e le denunzie contro
chi dipingeva al vero Teodorico, Carlo Magno, Federico
II, Innocenzo III, non erano ispirati da zelo del
vero o da intolleranza coscienziosa, bensì da avversioni
e da amori per fatti e persone odierne.
</p>

<p>
L’antipatia al dominio temporale dei papi, antica
quanto esso, ed incalorita oggidì dall’opposizione a
chiunque governa, quand’anche non governasse male,
alterò sempre i giudizj su tempi ove i pontefici supremavano;
e come alcuni tessevano impavide apologie
degli atti meno scusabili, così altri divisarono un’ambizione
tradizionale, una cospirazione a danno del pensiero
e della libertà, continuata per quindici secoli fra
ingegni e volontà così disparate; e mentre un imperatore
cancellava dai calendarj il nome di Gregorio VII,
i sofisti divinizzavano Crescenzio e Arnaldo da Brescia.
Che dirò dei sentimentali, che dappertutto mettono
qualche frase di carità, di fratellanza e, quel che più
fu abusato a’ nostri giorni, di nazionalità e d’odio agli
stranieri? idee sconosciute al tempo che descrivono,
quanto quelle di barche a vapore o di telegrafi elettrici.
</p>

<p>
Di questi luoghi comuni si stomacarono alcuni; ma
proponendosi d’evitarli, fransero nel paradosso, inneggiando
sol perchè vilipeso, conculcando sol perchè venerato;
solite eccedenze delle riazioni. Non mancarono
però scrutatori pazienti ed assennati estimatori, che
esercitando la critica su fatti d’erudizione e sentendo
l’importanza di opporre la realità al vago e all’incompleto,
trovarono da cambiare intere serie di fatti, convenzionalmente
ricevuti per istorici, e più spesso il
<span class="pagenum" id="Page_365">[365]</span>
modo di valutare qualche avvenimento che, messo in
relazione coi precessi e coi successivi, acquistava un
color nuovo, dava un nuovo significato ad un uomo o
ad un’età.
</p>

<p>
Sebbene qui, all’opposto dei troppo imitati Francesi,
si deprima, non foss’altro col silenzio, ogni opera compaesana,
adorando l’Italia e conculcando ciascun Italiano,
e, come Sansone, si adoperi la mascella del giumento
morto per uccidere i vivi, pure corrono al labbro
di ciascuno i nomi di que’ nostri che operarono a
raddrizzare i concetti scolastici sia intorno al medioevo
in complesso, sia specialmente intorno alla storia
italiana, e massime all’età longobarda, alla condizione
delle plebi, all’origine dei Comuni: e forse non manca
se non una robusta sintesi che tutti quegli sforzi particolari
assuma in una potente unità, che ne sia insieme
il frutto e la riprova, seguendo quella catena di cognizioni,
di sentimenti, di atti, di libertà che, non mai
interrotta, collega noi moderni con tutti gli antepassati
nella grand’opera del propagare la dottrina, e così elevare
le classi inferiori, estendere la libertà, proteggere
la dignità, consacrare l’eguaglianza sotto la disciplina
della coscienza, anzichè sotto la violenza ufficiale.
</p>

<div class="chapter">
<h2 id="cap105-10">CAPITOLO CV.
<span class="smaller">Calata di Enrico VII.</span></h2>
</div>

<p>
Da Federico II in poi nessun re di Germania erasi
coronato in Italia; gli eletti assumevano il titolo di <i>re
de’ Romani</i>, professavano sempre di volere venirvi,
come di volersi crociare, nè all’una adempivano nè
all’altra promessa: sicchè per sessantaquattro anni Italia
non vide principi tedeschi. Il cavalleresco Adolfo di
<span class="pagenum" id="Page_366">[366]</span>
Nassau della supremazia imperiale diè segno col mandare
qualche vicario, ma ben presto rimase vinto ed
ucciso da Alberto d’Austria.
</p>

<p>
Questo erasi ciuffato la corona (1298) col profondere privilegi
agli elettori, e al papa promettere di francheggiarne
i diritti contro qualsifosse aggressore, nè far
pace o tregua coi nemici di esso; ma al par di Rodolfo
suo padre non volle pericolarsi nelle vicende d’Italia,
attento piuttosto a consolidare sua casa, meglio che non
fossero riusciti gl’imperatori sassoni e gli svevi. Se non
che colle sue tirannie disgustò i popoli, che gli si rivoltarono
a Vienna, in Stiria, e con migliore fortuna nella
Svizzera, allora redentasi in libertà: coll’avarizia esacerbò
il nipote Giovanni di Svevia, che lo uccise.
</p>

<p>
Filippo il Bello re di Francia chiese allora (1308) al suo
papa un’altra grazia, che cingesse a Carlo di Valois la
corona germanica; e già aveva compro alquanti elettori,
sicchè la Germania fu ad un punto di subire uno
straniero: ma il papa sollecitò perchè i voti si concordassero
sopra Enrico VII, ch’egli promise incoronare
imperatore. Costui, signore di poco più che della piccola
contea di Luxemburg, ma imparentato con molti
principi, e fra altri con Amedeo V conte di Savoja,
allettando gli animi col valore e la cortesia, presto
riuscì a quel ch’era omai il primo intento degl’imperatori,
aggrandire la propria famiglia, collocando sul
trono di Boemia suo figlio Giovanni (1310).
</p>

<p>
Francesco da Garbagnate, nobile ghibellino, sturbato
da Milano al cadere dei Visconti, e come eretico condannato
a portar sempre una croce, viveva a Padova
di fare il maestro, quando udita l’elezione del nuovo
cesare, vende i libri per comprare armi, e va a lui, e
lo inanima a calare in Italia per ristaurarvi la parzialità
imperiale; troverebbe ajuti non solo da questa, ma
anche dai Guelfi, mal soddisfatti del papa esulante e di
<span class="pagenum" id="Page_367">[367]</span>
chi facea per esso. All’umore cavalleresco di Enrico
talentava codesto sfoggiare in Italia un’autorità, della
quale aveva concetto meraviglioso; e senz’armi e senza
ricchezze calava in paese che un secolo e mezzo avea
resistito a’ suoi predecessori potenti. Ma nella lunga
assenza degli imperatori erasi rintuzzato il geloso sentimento
repubblicano, alle ispirazioni franche della libertà
municipale sottentravano le reminiscenze romane,
nè sopra Enrico pesava l’odio giurato alla casa Sveva,
nè a lui correva l’obbligo di vendette ereditarie. Capo
dei Ghibellini come imperatore, realmente professava la
grande imparzialità; a un Ghibellino che gli offriva
averi e vita purchè desse vantaggio alla sua parte, rispose:
«Io venni per il tutto, non per le parti»; anche
il papa, desideroso di opporre qualcuno alla prevalenza
della Francia, mandò i suoi legati ad accompagnarlo,
farlo il ben arrivato nelle città guelfe, e imporgli la
corona d’oro<a class="tag" id="tag269" href="#note269">[269]</a>.
</p>

<p>
Ma la grande rappresentanza pontifizia, schiaffeggiata
nella persona di Bonifazio VIII, avea tagliato i
proprj nervi col trasferirsi in Avignone; senza ritegno
sparlavasi contro la Babilonia d’Occidente, la prostituta
dell’Apocalissi; anche spiriti serj e pii guardavano la
supremazia del papa come distinta dalla causa della
Chiesa; indignati contro di quello, bramavano un’autorità
che lo deprimesse, e al solito ponevano grandi
speranze in Enrico, «uom savio, di nobile sangue,
giusto e famoso, di gran lealtà, pro d’armi, di grande
ingegno e di grande temperanza, e che parte guelfa e
ghibellina non voleva udire ricordare» (<span class="smcap">Compagni</span>). In
<span class="pagenum" id="Page_368">[368]</span>
fatto Enrico, estranio a tali dissidj, ammetteva e questa
e quella, i tiranni e i magistrati municipali; i Pisani, che
gli spedivano sessantamila fiorini perchè avacciasse a
passare in Toscana; e i signorotti che promettevano
condurlo traverso all’Italia col falco in pugno, senza
mestier di soldati.
</p>

<p>
Per la Savoja e val di Susa giunto a Torino (1310), surrogò
vicarj suoi a quelli del re di Napoli; ad Asti ebbe un
incontro de’ signori lombardi, cui promise non voler
far divario tra imperiali e papalini, ma venire a rimetter
pace, a cancellare di bando i fuorusciti, e tornar le
città dalle private signorie sotto l’immediato suo dominio.
Di fatto riconciliò in Vercelli i Tizzoni cogli Avogadri,
in Novara i Brusati coi Tornielli, in Pavia i Beccaria
coi Langosco; restituì i Ghibellini a Como e a
Mantova, i Guelfi a Brescia e a Piacenza; ma non potè
indurre gli Scaligeri a ricever in Verona i conti di Sanbonifazio,
esulanti da sessant’anni.
</p>

<p>
In Lombardia primeggiava sempre Milano, non dimentica
dei tempi del suo glorioso riscatto, ma dai
Torriani già abituata al dominio d’un solo, quando l’arcivescovo
Ottone Visconti la acquistò (1277), e l’invigorì coll’unire
alla civile la podestà ecclesiastica (pag. 28).
Fortunato di non aver bisogno di supplizj per assodarsi,
e fatto potente dalle città ghibelline che gli si
congiunsero, studiò tramandare la potestà al nipote
Matteo. Il quale fu eletto capitano dal popolo milanese,
poi da quello di Novara e Vercelli; indi vicario imperiale
di Lombardia (1295), a nome di Adolfo di Nassau; finalmente,
alla morte di Ottone, signore di Milano. Altre
molte città imitarono l’esempio. A Bergamo lottavano
Colleoni e Suardi contro Bongi e Rivoli, e i primi mandarono
a chiedere Matteo, che corse in loro ajuto, e ne
fu gridato signore. In Pavia Manfredi de’ Beccaria, dopo
sanguinose baruffe, soccombette a Filippone Langosco,
<span class="pagenum" id="Page_369">[369]</span>
e Matteo carezzò costui e ne chiese la parentela; ma
egli, sospettatolo d’ambire quella città, ruppe gli accordi.
Intanto il Visconti s’imparentava colle due famiglie
principali della parte ghibellina e della guelfa, dando
una figlia ad Alboino degli Scaligeri di Verona (1293), e al
suo primogenito Beatrice, sorella di Azzo d’Este, vedova
di Nino de’ Visconti di Pisa, signore d’un quarto
della Sardegna. Le feste di quell’occasione furono delle
più splendide che si vedessero, ripetute con gara di
sontuosità a Modena, a Parma, a Milano.
</p>

<p>
Ma costei era già stata promessa ad Alberto Scotto
signore di Piacenza, il quale legossi al dito l’ingiuria.
Vinta, non estirpata, la fazione de’ Torriani rinforzavasi
pei rancori e per le gelosie, consueti contro un dominio
nuovo. Vi soffiò lo Scotto, e strinse lega coi tiranni Filippone
Langosco predetto, Antonio Fisiraga di Lodi,
Corrado Rusca di Como, Venturino Benzone di Crema,
i Cavalcabò di Cremona, i Brusati di Novara, gli Avogadri
di Vercelli, Giovanni II di Monferrato; Guido,
Mosca ed altri Torriani accorsero dal Friuli, dove s’erano
rifuggiti presso il patriarca loro zio; molti signori
milanesi e fin di casa Visconti tenner mano coi congiurati;
e ben presto Milano a rumore espelleva i Visconti (1302),
il Rusca ribellava Como, benchè cognato di Matteo,
onde questi cesse alla fortuna: e un decreto dichiarò
decaduti i Visconti, un altro nominò capitano della città
Guido della Torre. Mutazioni effimere, e Matteo, che
facea sua vita in quiete nella villa di Nogarola, chiesto
da alcuno come gli parea di stare, rispose: — Bene,
perchè so adattarmi al tempo»; e quando pensasse
rientrare in Milano: — Quando i peccati de’ Torriani
soverchieranno quelli ch’io aveva allorchè fui cacciato».
</p>

<p>
Per le città lombarde allora tornarono a galla quei
ch’erano sommersi; e Alberto Scotto, principale macchina
di quelle vicende, ottenne signoria su varj paesi,
<span class="pagenum" id="Page_370">[370]</span>
autorità su tutti. Ma ben presto egli s’ebbe inimicato
signori e popoli; e avendo mosso l’esercito contro i
Pavesi, trovossi di fronte Cremaschi, Lodigiani, Vercellini,
Novaresi, Milanesi, Comaschi e il marchese di
Monferrato, che posero anche a ruba il Piacentino. Per
lo Scotto campeggiarono i Correggio, i Visconti, gli
Alessandrini, i Tortonesi, gli Astigiani; e i nomi di
Guelfi e Ghibellini riviveano dappertutto con mutata
significazione, il primo indicando i fautori de’ Torriani,
l’altro quei de’ Visconti, cui lo Scotto offrì di rimetterli
nella città d’onde poc’anzi gli avea snidati. Sebbene
non ne seguisse battaglia, i Piacentini erano sazj di
tanti guasti, e ordirono una congiura che non valse se
non a portare alcuni al patibolo: ma poi insorti popolarmente,
cacciarono lo Scotto, cacciarono Giberto
Correggio che volea farsi signore, e al grido di <i>Popolo</i>
richiamarono i Landi, i Pelavicini, gli Anguissola fuorusciti,
dai quali fu chiesto capitano della città Guido Torriano.
Costui era dunque sul montare; ma ben presto
egli pure eccitò scontento nei popoli, dissensioni nella
propria famiglia, fino a dover imprigionare l’arcivescovo
Cassone suo cugino co’ fratelli, imputati di attentare
alla sua vita.
</p>

<p>
A Guido non dovea dar per lo genio il proposito di
Enrico VII di trarre a immediato suo dominio le città
lombarde, contro i patti della pace di Costanza; ma
non avendo potuto opporgli una lega guelfa, si piegò
al volere del popolo, ed uscì inerme ad incontrare Enrico (1310 — 3 xbre),
che con lungo codazzo di signori entrò in Milano
da dominante, e prese la corona di ferro, presenti i deputati
di tutte le città di Lombardia e della Marca. Guido
solo non aveva abbassato l’insegna quando fu ad incontrarlo;
ma i Tedeschi gliela abbatterono, ed Enrico
gl’intimò: — Riconosci il tuo re; duro è ricalcitrare
contro lo stimolo»; pur risoluto a tenersi imparziale,
<span class="pagenum" id="Page_371">[371]</span>
lo riconciliò coi Visconti. Dappertutto intanto sostituiva
vicarj imperiali ai podestà eletti dai cittadini, rimpatriava
gli esuli, e godeva sentirsi acclamato ristoratore
della pace, della giustizia, della libertà.
</p>

<p>
Sul principio era in fatto universalmente il ben venuto,
ma non tardò a scontentare i Milanesi col voler
introdurre in città uomini armati, e coll’esigere un donativo.
Di questo trattossi nel consiglio, e Guglielmo
Pusterla propose cinquantamila zecchini; Matteo Visconti,
liberale colla roba altrui, soggiunse: — Vorrete
almeno assegnarne diecimila altri per la regina». Al
che Guido Torriano indispettito: — E perchè non fare
addirittura il numero tondo, centomila?» e il notajo
regio protocollò centomila, e non ci fu modo di dibatterne
uno.
</p>

<p>
Per questo valsente Enrico concedette un amplissimo
privilegio ai Milanesi (1311 — 20 marzo); per cinquemila ne diede un altro
ai Monzaschi<a class="tag" id="tag270" href="#note270">[270]</a>, comminando a chi li violasse gravissime
pene, pagabili non già ad essi Comuni, ma alla sua
camera. In procinto poi di calare verso la bassa Italia,
pensò tôrre degli ostaggi, e in apparenza di onore domandò
al Comune cinquanta cavalieri, fra’ quali Matteo
Visconti, Galeazzo suo figlio, Guido Torriano e Francesco
suo figlio. S’accorsero a che parava; peggiorati
gli umori, tornavasi ad esclamare contro i Barbari vecchi
e nuovi; e i figli dei due capiparte, affiatatisi, cominciarono
quel grido di <i>Morte ai Tedeschi</i>, che tante
volte e prima e poi fu sinonimo di <i>Viva la libertà</i>. Il
popolo prese le armi, e faceva Dio sa quale scena se
tutto davvero i Visconti fossero stati d’accordo coi Torriani;
ma questi furono assaliti ed espulsi di città abbattendone
le case; Matteo, che giocava a due mani,
col mostrarsi tranquillo ottenne dall’imperatore il comando,
<span class="pagenum" id="Page_372">[372]</span>
e titolo di vicario per cinquantamila fiorini,
oltre venticinquemila annui.
</p>

<p>
I Torriani però aveano dato il segno ai Guelfi di
Lodi, Crema, Cremona, Brescia, che cacciarono i vicarj
imperiali e corsero all’arme; ed Enrico, dissipato quel
benevolo sogno di stare amico a tutti, dovè colla forza
risoggettarle; Cremona ebbe atterrate le mura, arrestati
ducento principali, imposti centomila fiorini, e i
soliti arbitrj d’un’occupazione militare. Tebaldo Brusato,
che, per interposto di Enrico, era stato ricevuto in
Brescia dal ghibellino Matteo Maggi, avea côlto il destro
per vendicarsi e imprigionar questo e gli altri capi, e
farsi signore coll’ajuto de’ fuorusciti guelfi; onde Enrico
assediò quella città, che, atterrita dall’esempio di Cremona,
si difese mezz’anno: il Brusato, anche caduto
prigione, continuò ad esortare i suoi alla difesa, sicchè
Enrico il fece barbaramente uccidere. Fieramente lo
vendicarono i Bresciani, che ferirono anche il fratello
del re, sinchè, consumati tra malattie e ferro tre quarti
dell’esercito, Enrico li ricevette a capitolazione, traendone
denaro e maledizioni, paga de’ conquistatori.
</p>

<p>
Enrico dunque, venuto a portar la pace, dietro lasciava
nimicizie ribollenti, sicchè quell’anno dappertutto
furono abbattute, ricacciate le varie fazioni, i vicarj
imperiali, i signorotti; battaglie in ogni città e campagna;
e per aggiunta la peste, sviluppatasi in quell’assedio,
andò sempre compagna all’esercito imperiale.
</p>

<p>
Il tempo che intorno a Brescia egli consumò, avea
lasciato intiepidire gli amici suoi, rinforzarsi i nemici,
principali de’ quali erano Roberto nuovo re di Napoli,
i Bolognesi e i Fiorentini. Fatto denaro col nominare
vicarj di Mantova i Bonacolsa, di Treviso i da Camino,
di Verona gli Scaligeri, Enrico si volse a Genova, la
quale, stanca del parteggiare fra gli Spinola e i Doria,
la prima volta accettò dominio forestiero (9bre), sottoponendosi
<span class="pagenum" id="Page_373">[373]</span>
per venti anni a lui, che vi costituì vicario Uguccione
della Faggiuola. E ben fu sua ventura che Genova
e Pisa il fornissero nella sua povertà quando tutti lo
abbandonavano, sicchè colle navi loro approdò in
Toscana.
</p>

<p>
Firenze, Atene d’Italia, passionata delle lettere e delle
arti belle, feste ed allegrie frapponeva alla serietà degli
affari; gelosa della sua democrazia, la portava sino
all’esclusione, cioè alla tirannide. Il vederla in tanto
fiore mentre era governata da magistrati mutabili ogni
due mesi, nè rieleggibili che dopo tre anni, mostra
quanti possedesse cittadini capaci di reggere la cosa
pubblica; e perciò erano richiesti anche fuori ad ambasciate
e a governi<a class="tag" id="tag271" href="#note271">[271]</a>. Come negozianti non amavano
le armi, fidando meglio nei maneggi politici; e non
avendo codice e fissa costituzione, si sosteneano per
clientele e parenti.
</p>

<p>
Fedele alla causa italiana, quale almeno s’intendeva
allora, Firenze non ismaniava di divulgare la libertà
ove il pregio non ne fosse sentito; ma persuasa che
Italia dovesse la civiltà sua a quel contrastare indipendente,
guardava che tirannide straniera o natìa non vi
si consolidasse, e perciò teneva la bilancia; guelfa di solito,
ma non repugnante all’accostarsi ai Ghibellini
quand’uopo le paresse.
</p>

<p>
Dentro cozzavansi ancora Bianchi e Neri; e Benedetto
<span class="pagenum" id="Page_374">[374]</span>
XI (1304), più leale amator della pace che Bonifazio VIII,
mandò fra Nicola da Prato cardinale d’Ostia perchè vi
rimpatriasse i Bianchi fuorusciti. Il popolo ne esultò;
ma i grandi della parte Nera, per tôrgli credito, sparsero
ch’egli avesse incitato i Bolognesi contro Firenze,
sicchè ad urli fu cacciato da quei che un istante prima
lo aveano accolto a plausi, ed egli pose all’interdetto
la città. Subito furono in armi le parti, e tra la baruffa
s’attaccò un incendio, alcun disse per opera di ser Neri
Abbati (10 giugno); e niun provvedendo a spegnerlo, distrusse da
mille settecento case con incalcolabile perdita di masserizie
e mercanzie, spezialmente ne’ magazzini de’ Cavalcanti
e de’ Gherardini, che ne rimasero rovinati.
</p>

<p>
I Bianchi, ricoverati in Pistoja, invigorivano pe’ sussidj
de’ Pisani, Aretini, Bolognesi; sicchè i Fiorentini
chiesero per capitano Roberto figlio di Carlo il Zoppo,
che con Aragonesi e Catalani gli ajutò a stringere d’assedio
Pistoja. Invano il papa spedì frati e cardinali, lusinghe
e interdetti; essi durarono finchè ebbero la città,
e ne fecero strazio (1306), la smurarono, ne spartirono il territorio
fra sè ed i Lucchesi. A’ Guelfi rimase dunque
il sopravento, comunque scomunicati: Pisa e Arezzo,
sole città ghibelline, aveano dovuto implorar pace; ma
anche la taglia trionfante divideasi, colla consueta vicenda
in moderati ed esagerati. Principale autore della
cacciata de’ Bianchi, a capo de’ Guelfi Neri rimase Corso
Donati «cavaliere della somiglianza di Catilina romano,
gentile di sangue, adorno di belli costumi, sottile d’ingegno;
per sua superbia fu chiamato il barone, e quando
passava per la terra molti gridavano, Viva il barone,
e parea sua la terra; la vanagloria il guidava; molti
servigi facea. Fu di corpo bellissimo fino alla sua vecchiezza;
a gran cose sempre attendea; pratico e dimestico
di gran signori e di nobili uomini, e famoso per
tutta Italia; nimico dei popoli e dei popolani, amato
<span class="pagenum" id="Page_375">[375]</span>
da’ masnadieri<a class="tag" id="tag272" href="#note272">[272]</a>, pieno di maliziosi pensieri, reo e
astuto».
</p>

<p>
Trionfava egli dei Cerchi, antichi emuli suoi; ma i
nobili, recatoselo in sospetto, lo contrariavano per mezzo
delle magistrature. Se non che egli s’appoggiò a’ Bordoni
e ai Medici, famiglia popolana che cominciava a
venir su, e al suocero suo Uguccione della Faggiuola,
caporione de’ Ghibellini in Romagna e Toscana; ed a
forza prosciolti i prigionieri di stato, cacciò la Signoria (1308)
tacciandola di venale e corrotta. Ma questa sparse che
egli affettasse la tirannide, e diè nelle campane; il popolo
accorse armato in piazza, i priori delle arti citarono
Corso, e fra due ore lo condannarono come ribelle
e traditore del suo Comune. «Incontanente mosse
dalla casa de’ priori il gonfalone della giustizia col podestà
e capitano ed esecutore, con loro famiglie e coi
gonfaloni delle compagnie, col popolo armato e colle
masnade a cavallo, a grido di popolo, per venire alle
case dove abitava messer Corso» (<span class="smcap">Villani</span>). Egli si
asserragliò, sperando sopragiungesse il domandato Uguccione:
ma aggravato di gotta mal si potea difendere, e
arrestato nella fuga, mentre veniva ricondotto, si precipitò
da cavallo e morì. Alquanti anni dopo, i suoi
consorti uccisero Betto Brunelleschi (13 7bre), cittadino di gran
nome che credeano autore della morte di Corso; e dissotterrato
questo, gli resero esequie splendidissime, tra
mezzo alle armi d’amici e nemici. Non andò guari che
Pazzino de’ Pazzi, assassino di Betto, fu trucidato dai
Brunelleschi e Cavalcanti; onde si diceva che lo spirito
di Corso andasse ancora in volta, prèndendo vendetta
di chi l’aveva contrariato.
</p>

<p>
I Fiorentini furono i soli che mandassero ambasciatori
ad Enrico VII; e quand’egli ne diresse uno a loro,
<span class="pagenum" id="Page_376">[376]</span>
risposero «che mai per niuno signore i Fiorentini inchinarono
le corna». Spedì novamente annunziando il suo
arrivo e chiedendo gli alloggi; e i Fiorentini gli replicarono,
non aver essi mai creduto degno d’approvazione
un imperatore che conduce esercito di Barbari in Italia,
mentre dovere di lui sarebbe affrancare da’ Barbari (1310)
questa nobilissima provincia<a class="tag" id="tag273" href="#note273">[273]</a>, e si diedero piuttosto
a Roberto re di Napoli. Ma i conti Guido ed altra nobiltà
castellana stettero coll’imperatore, a questo si presentarono
i fuorusciti in Genova, e fra essi probabilmente
Dante, il quale, avversissimo ai signori stranieri
quando trattavasi di Carlo di Valois, allora dettò il trattato
<i>Della monarchia</i>, e a nome proprio e de’ concittadini
fuorusciti scrisse «al gloriosissimo e felicissimo
trionfatore e singolare signore messer Arrigo, per la
divina Provvidenza re de’ Romani e sempre augusto,
mandando baci alla terra dinanzi a’ suoi piedi»; e con
ragioni e testi ed esempj rincorava ad assalire al più
presto Firenze, «radichevole cagione delle discordie
italiane; vipera, volta nel ventre della madre; pecora
inferma, la quale col suo appressamento contamina la
greggia del suo signore: Mirra scellerata ed empia, la
quale s’infiamma nel fuoco degli abbracciamenti del padre»:
venga dunque Cesare e colpisca i Filistei, sicchè
restituita a’ fuorusciti la loro eredità, «cittadini e respiranti,
in pace ed in allegrezza le miserie della confusione
rivolgeranno». Parole; ma poi «il tenne tanto
la riverenza della pátria, che venendo l’imperatore contro
a Firenze, e ponendosi a campo contro la porta,
non vi volle essere, contuttochè confortatore fosse stato
di sua venuta»<a class="tag" id="tag274" href="#note274">[274]</a>.
</p>

<p>
I Pisani, che calavano a misura del crescere di Firenze,
<span class="pagenum" id="Page_377">[377]</span>
si lusingarono che Enrico, il quale, scarso di
possedimenti in Germania, meditava piantarsi in Italia,
vorrebbe far sede e metropoli dell’Impero la loro patria.
Coi costoro denari dunque e coi soccorsi di quanti
covavano nimicizia pei Fiorentini, Enrico move sopra
di questi; ma essi tre tanti di forze gli opposero <i>a
onore di santa Chiesa e a morte del re di Lamagna</i> (1312).
Il quale, preso tra le armi, la fame e la peste, dovette
andarsene, mettendoli al bando dell’Impero per «la
sfrenata mentecattaggine e la non domata superbia contro
alla real maestà»; e si affrettò a far una pomposa
mostra nella sua coronazione a Roma.
</p>

<p>
Abbiam veduto i papi credersi di avere assicurato
l’indipendenza d’Italia coll’ottenere da Rodolfo d’Habsburg
la rinunzia alle pretensioni che gl’imperatori
ostentavano su varie terre nostre: ma con Nicola III
rientrarono in una politica barcollante, che non vedea
di là dalle necessità istantanee. Nella schiavitù poi d’Avignone,
in mano al re di Francia, perdeano quella sicura
libertà che la Chiesa invoca con quotidiana preghiera.
Intanto Roma rimaneva strazio delle fazioni,
combattute tra Orsini e Colonna, ingranditi dal favore
dei due papi Nicola III e IV. I primi accolsero Enrico,
ma i Colonnesi e il fratello di re Roberto armati guardavano
la città; per modo ch’egli dovette prendere a
forza Ponte Milvio, il Campidoglio, il Coliseo, il Laterano,
dove serragliate le vie, si fece coronare (29 giugno) dai
legati, non senza che la festa e il banchetto fossero
insultati dai nemici.
</p>

<p>
Consunto allora il tempo del servizio feudale, i baroni
tedeschi abbandonano Enrico; i Ghibellini di Lombardia
sono richiamati dalla guerra che rompono loro i Guelfi;
le malattie si aggravano; onde l’imperatore, rimasto con
pochi uomini e men denaro, senza sottomettere Roma
torna verso Firenze a bandiera spiegata, e accampa
<span class="pagenum" id="Page_378">[378]</span>
dirimpetto a San Salvi. «Firenze non era murata, ma
tutta fu all’armi: il vescovo con tutto il chericato ne
venne alla porta Sant’Ambrogio, poi il capitano e il
podestà e alcun gonfaloniere, e tutti vi s’accamparono
e posero trabacche, e tolsono lettiere e tavole da mangiare
e finestre, e in meno di mezza notte infino a Pinti
fu tutto steccato, e innanzi dì molte bertesche fatte, e
corritoj sopra gli steccati» (<span class="smcap">Stefani</span>). V’accorse poi
gente d’arme dalle città vicine, ma non vollero attaccar
l’imperatore, il quale non potendo avere Firenze, si partì
da oste sfogando il suo dispetto contro il territorio.
</p>

<p>
Firenze divenne allora caporale del partito guelfo;
e stretto lega con Bologna, Lucca, Siena e con chiunque
mostrava i denti all’imperatore, dava il cenno a tutta
Italia; perseverò a difendersi, ma non assalì l’imperatore,
sia che conoscesse troppo inferiori le milizie cittadine
a guerrieri esercitati, sia che prevedesse il necessario
sfasciarsi dell’esercito imperiale.
</p>

<p>
Enrico cercò che il papa scomunicasse i Guelfi e
Roberto di Napoli; e forse il papa v’inchinava, quando
ecco Filippo il Bello gli manda quegli stessi ribaldi che
aveano sfregiato Bonifazio VIII, i quali, entrati nella
cancelleria, tolgono quante bolle vi trovano, al pontefice
rinfacciano di operare contro un parente di quella casa
di Francia che tanto di lui benemeritò; si ricordasse
di Bonifazio<a class="tag" id="tag275" href="#note275">[275]</a>. Enrico dunque solo ed assottigliato di
uomini e di vettovaglie, sarebbesi tolto dall’impresa se
avesse avuto di che pagare i debiti; e non appena Federico
di Sicilia gli spedì denaro a ciò, tornossene
a Pisa<a class="tag" id="tag276" href="#note276">[276]</a>, assai male di sè e di sua gente. Volendo
<span class="pagenum" id="Page_379">[379]</span>
almeno far qualche scena imperatoria, v’alzò tribunale,
spiegando pretensioni superbissime. Già si conosceva
una sua costituzione per «reprimere le colpe di molti,
che, sfrenatisi dalle fedeltà, e ostili al romano impero,
nella cui tranquillità consiste l’ordinamento del mondo,
violano gli umani e i divini precetti, dai quali è imposto
che ogni anima sia sottoposta al principe»<a class="tag" id="tag277" href="#note277">[277]</a>. Allora
<span class="pagenum" id="Page_380">[380]</span>
poi emanò una costituzione, ove dichiaransi ribelli e
sleali all’Impero tutti quei che palesemente o in occulto
facesser opera avversa all’onore e alla fedeltà sua, o
agli uffiziali suoi. Contro di essi doveva procedersi per
accusa, inquisizione o denunzia, sommariamente e semplicemente,
senza strepito o figura di giudizio.
</p>

<p>
Le città ribelli non avendo obbedito alla citazione,
egli spogliò Firenze (1313) del mero e misto imperio, d’ogni
<span class="pagenum" id="Page_381">[381]</span>
giurisdizione e di tutte le immunità, i feudi, gli statuti,
i privilegi, confiscandone i beni e i castelli, facendo
infami i magistrati suoi: a que’ cittadini nessun dia
ricovero o soccorso, ma possano essere pigliati da
ciascuno come ribelli e banditi: concedeva agli Spinola
e al marchese di Monferrato di contraffare i fiorini
al conio di san Giovanni; insieme dichiarava scaduto
dal trono e condannato alla decollazione re Roberto, e
dispensati i sudditi suoi dal giuramento.
</p>

<p>
Sentendo quanto sieno ridicole le minaccie di sole
parole, sollecitava dalla dieta germanica e dai Ghibellini
d’Italia un buon polso di gente, ma poco avanzava:
Clemente V ricordossi della franchezza de’ suoi antecessori,
e credendo invasi i suoi diritti col deporre
Roberto suo ligio, minacciò scomunicar l’imperatore
se mettesse piede sul Napoletano, e per contraccolpo
alla costituzione di lui proclamò la santa Sede essere
superiore all’Impero. Solo per gelosie particolari Pisa
e Genova provvidero di settanta galee Enrico VII, il
quale, mentre Federico di Sicilia l’assecondava invadendo
Calabria, entrò in via per Napoli con duemilacinquecento
cavalieri oltramontani, millecinquecento
italiani e proporzionato numero di pedoni. Casa d’Angiò
stava dunque in gran frangente, e «preso che
Arrigo avesse il regno, assai gli era leggero di vincere
tutta l’Italia e dell’altre provincie assai» (<span class="smcap">Villani</span>);
quando a Buonconvento presso Siena (24 agosto) morì improvviso<a class="tag" id="tag278" href="#note278">[278]</a>,
e lasciò l’Italia più tempestata che prima
<span class="pagenum" id="Page_382">[382]</span>
non fosse, e l’autorità degli imperatori spoglia dell’antico
prestigio, troppo apparendo l’estrema sproporzione
fra i diritti che pretendeano e le forze con cui
volevano attuarli.
</p>

<div class="chapter">
<h2 id="cap106-10">CAPITOLO CVI.
<span class="smaller">Roberto di Napoli. — Uguccione. — Castruccio. — Lodovico il Bavaro. — Giovanni di Luxemburg.</span></h2>
</div>

<p>
La morte d’Enrico VII tolse il cuore ai Ghibellini.
Pisa, perduti i due milioni spesi per lui, e trovandosi
esposta alla vendetta de’ Guelfi, credette risanguar l’erario
coll’imporre un accatto su tutte le merci che
entrassero nel suo porto; ma i Fiorentini si drizzarono
a quel di Telamone, ove trasferendosi gli altri negozianti
che con essi aveano a fare, ne derivò l’ultimo
crollo al commercio di Pisa. Esausta e minacciata,
ricorse al solito infelice compenso di buttarsi in braccia
altrui, eleggendo a signore Uguccione della Faggiuola,
figlio di Rinier da Corneto, famigerato masnadiero in
val del Savio.
</p>

<p>
Il popolo parlava di Uguccione come suole di cotesti
avventurieri, con fole esagerate: che mangiasse straordinariamente
per sostentare lo straordinario corpo, a
coprire il quale voleansi armi straordinarie; ch’egli
bastasse a sostenere l’impeto d’un esercito o ristaurare
una battaglia; nient’altro che collo sguardo volgesse in
fuga i nemici; eppure fosse gajo, ingegnoso, di arguti
ripicchi, di generosa cortesia. In realtà, confinando i
suoi feudi coi Ghibellini di Toscana e di Romagna, e sentendosi
ambizione pari al coraggio, avea tentato signoria
in molte parti; in Arezzo dominò dal 1292 al 96,
<span class="pagenum" id="Page_383">[383]</span>
nimicando tra loro i Ghibellini, sinchè ne fu respinto
per chiamare Federico di Montefeltro; allora capitanò
Cesena, Forlì, Imola, Faenza, sinchè nel cacciò Matteo
d’Aquasparta. Nel 1300 sedendo podestà di Gubbio
escluse i Guelfi di colà, ma essi rientrarono con alterni
guasti: tornato podestà in Arezzo, ne fu snidato coi
Verdi. Era podestà di Genova quando i Pisani lo chiamarono
signore; ed egli, assoldate le bande tedesche
rimaste sciopere alla morte d’Enrico, subito recò devastazioni
al Lucchese, e minaccie al resto di Toscana.
</p>

<p>
In questa i nobili aveano perduto la voglia di dare
soccorso alla repubblica, la quale in ogni provvedimento
li sfavoriva; i popolani aveano pei traffici disusato
le armi; di guisa che Firenze, Lucca, Prato, Pistoja
credettero anch’esse opportuno cercare salvezza col
darsi un padrone. Tant’era venuto di moda questo
sottomettersi a un principe! ma i soli durevoli furono
quelli dell’Italia meridionale.
</p>

<p>
Dopo la pace di Calatabellota continuarono a regnare
in Sicilia Federico I col titolo di re di Trinacria, a
Napoli Carlo II col sopranome di Giusto. Ebb’egli per
moglie Maria sorella di Ladislao IV re d’Ungheria; e
morto questo in verde età senza successione (1290), Carlo
fece attribuire il titolo di quel regno al figlio Carlo
Martello. Rodolfo imperatore, sempre in occhi onde
aggrandire casa d’Austria, l’aveva prevenuto col conferire
quella corona al proprio figlio Alberto; quand’ecco
fra i due alzarsi un altro pretendente. Andrea II d’Ungheria
nel 1235 avea sposato Beatrice del marchese
d’Aldrovandino d’Este. Rimasta in breve vedova e gravida,
Bela, nato da altra moglie di quel re, la cacciò in
prigione e ad ogni peggior trattamento: essendo però
capitati in Ungheria ambasciadori di Federico II, essa
trovò modo di fuggire con loro, e rientrare alla casa
paterna. Quivi diede in luce un bambino, che fu detto
<span class="pagenum" id="Page_384">[384]</span>
Stefano, e che sposò l’ereditiera della nobile famiglia
Traversari di Ravenna, poi in seconde nozze Tommasina
Morosini veneziana, da cui generò un figlio. Questo,
di nome Andrea, di soprannome il Veneto, chetò gli
Austriaci collo sposarne una figlia, e regnò in Ungheria;
ma morto improle (1301), gli sottentrò Carl’Uberto o Caroberto
figlio di Carlo Martello predefunto, pel quale
alle sorti di Napoli si mescolarono funestamente anche
quelle dell’Ungheria, mentre una figliuola di re Carlo
di Valois recava in dote incerti diritti sull’Impero Orientale
all’altro figliuolo Filippo.
</p>

<p>
Morto Carlo II, si disputò se dovesse succedergli il
nipote Caroberto di Ungheria (1309); ma Roberto secondogenito,
affrettatosi ad Avignone, ottenne che il papa desse
a lui l’investitura del Regno, e confermasse al nipote
quella d’Ungheria; anzi il papa gli perdonò trecentomila
zecchini d’oro e cinquantamila marchi d’argento,
di cui suo padre era debitore alla Chiesa.
</p>

<p>
Qui comincia il lungo regno di Roberto, detto il
Buono, dai letterati acclamato un Salomone, perchè li
favoriva, assisteva alle lezioni dell’Università, e non
preteriva occasione di far pompa di un’eloquenza
pedantesca. Spertissimo degli affari, e poco incline
alla guerra, industriavasi di metter pace nelle città;
senza l’inflessibilità che spezza gli ostacoli, avea la
perseveranza che li logora; rendea personalmente la
giustizia, il che è un modo di lederla spesso, ma che
piace ai popoli; e molti in fatto si diedero spontanei in
sua balìa. Quanto visse fu considerato capo della taglia
guelfa, e parve in procinto di diventar signore di
tutt’Italia; eppure nè d’un palmo di terreno accrebbe
il regno avito. Non interruppe mai guerra a Federico di
Sicilia, sostenuto dai Ghibellini e dagli imperatori; e
col mandare ogn’anno una flotta a guastarla, sperava
che quell’isola per istracca gli si butterebbe nelle braccia.
<span class="pagenum" id="Page_385">[385]</span>
Papa Clemente V, non che annullare la sentenza di
Enrico VII contro di lui «in forza dell’indubitata autorità
sua sull’Impero e pel diritto di succedere allo
imperatore nella vacanza»<a class="tag" id="tag279" href="#note279">[279]</a>, nominò Roberto (1313) vicario
imperiale di tutta Italia; il quale fu anche chiamato
senatore dai Romani, e signore da Ferrara, Parma,
Pavia, Bergamo, Alessandria, Firenze; al che aggiungendo
molti feudi in Piemonte e la contea di Provenza,
veniva ad essere fra i maggiori potenti.
</p>

<p>
A fronte a lui stava Uguccione, il quale fece trionfare
Pisa, e la indusse ad escludere dalle magistrature
chi non provasse d’essere sempre stato ghibellino egli
e i suoi antenati. Perchè guelfa osteggiò Lucca, ricca e
potente quasi a par di Firenze, e fiancheggiata da una
nobiltà avvezza a lanciarsi da’ suoi castelli per far
preda in terra o sul mare; e avutala a tradimento,
con soldati tedeschi manomise i tesori dai cittadini accumulati
principalmente coll’usura, e quelli che il papa
v’avea fatti venire da Roma per trasferirli in Francia;
e la tenne a dominio. Firenze, sgomentata del crescere
di costui, da re Roberto cercava generali capaci di
reprimere i Ghibellini; ma alla giornata di Montecatino (1315 — 14 giugno)
questi prevalsero con grave strage dei Guelfi, dove
perirono anche i figliuoli dei due capitani nemici,
Carlo de’ reali di Napoli e Francesco d’Uguccione, che
furono sepolti in una stessa tomba nella badia di Buggiano<a class="tag" id="tag280" href="#note280">[280]</a>.
Roberto si diè tanto attorno, che indusse
Pisa e Lucca a pace con Firenze, Siena e Pistoja.
</p>

<p>
Uguccione intanto reggeva le due città alla militare,
fiero contro ogni sospetto; talchè esse tramarono con
Castruccio Castracani degli Interminelli. Costui esigliato
dalla patria, per dieci anni corse il mondo a
venture, acquistando grido di valore col servire in
<span class="pagenum" id="Page_386">[386]</span>
Francia, in Inghilterra, in Lombardia; avea prestato
mano ad Uguccione nell’occupare Lucca, poi cogli
scontenti s’intese per abbatterlo. N’ebbe fumo Uguccione (1316),
e lo pose in carcere; ma mentre vi aspettava il
patibolo, ecco il popolo sollevato ne lo trae, e lo solleva
al dominio di Lucca, la quale si riordinò a popolo.
Uguccione accorse colla cavalleria da Pisa, ma allora
anche questa si rivoltò, ed egli sbaldanzito ritirossi alla
corte di Can Grande, ove s’imbattè con Dante, che a
lui indirizzò la prima sua cantica, e che forse alluse a
lui nel <i>veltro</i> che prometteva liberatore di <i>quest’umile
Italia</i><a class="tag" id="tag281" href="#note281">[281]</a>. Castruccio per riconoscenza ottenne il titolo
di capitano e difensore del popolo di Lucca per dieci
anni, poi a vita; vi munì una cittadella, superbamente
intitolata Augusta e abbellita come una reggia; e accettata
la pace offerta da re Roberto (1320), fu tolto capitano
de’ Ghibellini di Toscana. In tante guerre e viaggi
aveva imparato non meno la tattica che l’amministrazione;
valoroso, perfido, ingrato quanto si richiede per
salir sublime; a torture e supplizj mandò chiunque
l’avesse contrariato o beneficato; scoperto una trama,
fe propaginare venti persone, cioè sepellirle vive col
capo in giù, e cento esigliarne; con buona economia
raddoppiò le entrate, chiamossi attorno i castellani
della Versilia e dell’Appennino, e col premiare il valore
si creò un poderoso esercito.
</p>

<p>
Lucca, per quanto ricca e commerciale, era troppo
angusta alle aspirazioni di lui; e sempre fingendo operare
pel suo Comune, egli invase la Garfagnana e la
Lunigiana: ma Spinetta Malaspina, che vi possedeva
sessantaquattro castelli, gli recise la marcia, sostenuto
<span class="pagenum" id="Page_387">[387]</span>
dai Fiorentini. Addosso a questi s’avventò Castruccio,
guastando le valli di Nievole e dell’Arno inferiore, assalse
Prato, sorprese Pistoja togliendola a Ermanno
de’ Tedìci abate di Pacchiano, che vi si era fatto
tiranno; e coll’esibire maggiori somme, trasse a sè le
bande di ventura che i Fiorentini aveano soldate.
</p>

<p>
Tocca d’onta, Firenze chiama a stormo i cittadini ed
anche i fuorusciti, e aduna il più grosso esercito che
mai coscrivesse, e che costava tremila fiorini d’oro il
giorno, oltre mille Fiorentini che servivano a cavallo
a proprie spese; e l’affida a Raimondo Cardona, avventuriere
catalano. Ma costui pensando men tosto a
vincere che a incassar denaro col dispensare dalla milizia
i ricchi mercanti, li condusse per le insalubri
maremme di Biéntina, dove uggiati o febbricitanti,
pagavano per ottenere congedo. Castruccio guata e
aspetta, poi ad Altopascio li sconfigge (1325 — 13 7bre), prende Cardona
e il carroccio, e col mandare il territorio a sacco si
rifà delle spese di guerra. Mentre avea destra l’aria,
tenta sorprendere Firenze, saccheggia le ville del piano
di Peretola, ricche d’addobbi e di capi d’arte quali non
sarebbonsi trovati altrove, e fin sotto le mura fa correre
beffardamente il palio da cavalieri, da fantini e da
bagasce. Nè certo i Fiorentini sfuggivano alla servitù,
se una Frescobaldi non avesse distolto suo figlio Guido
Tarlati vescovo d’Arezzo dal congiungere le sue forze
a quelle dell’ardito venturiero.
</p>

<p>
«Addì 10 novembre Castruccio si trovò in Lucca
per fare la festa di san Martino con grande trionfo e
gloria, vegnendogli incontro con grande processione
tutti quelli della città, uomini e donne, siccome a un re;
e per più dispregio de’ Fiorentini, si fece andare innanzi
il carro con la campana, che i Fiorentini avieno
nell’oste, coperti i buoi d’ulivo e dell’arma di Firenze,
e l’insegne del Comune a ritroso, facendo sonare la
<span class="pagenum" id="Page_388">[388]</span>
campana, e dietro al carro i migliori prigioni di Firenze,
e monsignor Raimondo di Cardona, con torchetti accesi
in mano a offerire a san Martino. E poi a tutti
diede desinare, che furono da cinquanta dei migliori
di Firenze, gravandoli d’incomparabili taglie.... E di
certo Castruccio trasse di nostri prigioni e de’ Franceschi
e di forestieri presso a fiorini cento migliaja
d’oro, onde fornì la guerra» (<span class="smcap">Villani</span>).
</p>

<p>
Giacomo d’Euse caorsino fu maestro (1316) poi cancelliere
d’Università; indi con brighe e col denaro di re Roberto
succeduto papa col nome di Giovanni XXII, si era stabilmente
collocato in Avignone, dominio d’esso re, il quale
perciò lo regolava a sua voglia, e preparavasi ad annichilare
i Ghibellini in Italia; e sembra veramente che il
papa e il re, prevalendosi della discordia de’ due imperatori
eletti in Germania, pensassero sottrarre a questi
tutta davvero la penisola, e assodarvi la sovranità di Roberto.
Forte ostacolo vi mettevano Castruccio nella
media Italia, nella superiore Matteo Visconti, contro del
quale Roberto mosse coi tesori e colle maledizioni papali;
ma quegli colle armi e più colle negoziazioni ne
disperse le minaccie.
</p>

<p>
Gran rumore levò a que’ giorni l’impresa di Genova,
la quale, prospera pel commercio di Levante, ignorava
la quiete interna, nè mai si comportava così male come
quando pace godesse. I suoi ricchi non sedevano nei
fondachi aspettando i compratori, ma scorreano il mare
quai capitani di vascello, avvezzando i marinaj a rispettarli
e ubbidirli; e poichè talvolta ogni figlio di famiglia
comandava un bastimento, migliaja di persone
si trovavano al soldo d’una casa sola, obbedienti per
abitudine, per bisogno, per riconoscenza. Grosse e
sanguinose faceansi dunque le battaglie fra’ Doria e
Spinola ghibellini, Grimaldi e Fieschi guelfi; convertiti i
palagi in fortezze, vi si assalivano e respingeano, e uom a
<span class="pagenum" id="Page_389">[389]</span>
uomo nemici, ciascuno esercitava una funesta attività; a
vicenda popolani e nobili vedeansi trionfanti o cacciati;
le piraterie pareano rese legali dalle nimicizie. I Ghibellini,
prevalsi al venire di Enrico VII (1318), poi sbanditi dai
Guelfi, invocarono i loro consorti d’ogni paese, e alla
patria posero assedio per mare, mentre dalle valli del
Bisagno e della Polcevera la stringeva Marco Visconti,
prode figliuolo di Matteo. Tutta Italia prese parte al
fatto; e Pisa, Castruccio, Can della Scala, il marchese di
Monferrato, il re di Sicilia, fin l’imperatore di Costantinopoli
fiancheggiarono gli assedianti, mentre Fiorentini
e Bolognesi coll’armi, il papa co’ monitorj davano
mano a Roberto che la difendeva. Questi, benchè solesse
lasciar le imprese ai generali, venne in persona
colla flotta, entrò nel porto, e ottenne insieme col papa
la sovranità di Genova, ch’egli meditava far centro
delle operazioni de’ Guelfi nell’alta Italia; i Ghibellini,
durati dieci mesi gli attacchi, dovettero andarsene, e i
Genovesi ne disfecero i palazzi e le ville, saccheggiarono
i magazzini, e portarono in processione le reliquie del
Battista in ringraziamento della vittoria. Quali danni
una sì lunga guerra recasse a città tutta commercio,
ognuno può figurarlo. Il popolo minuto, vedendosi oppresso
malgrado l’abate che il rappresentava, aveva
istituito una <i>Motta del popolo</i>, dieci capitani aggregando
all’abate per costringere il vicario a far giustizia;
e quando ricusasse, toccavano a martello. Roberto
sconnettè questa lega, e tenne il dominio dodici anni,
dopo i quali si crearono due capitani del popolo, con
un podestà, oltre l’abate.
</p>

<p>
Intanto i Ghibellini s’erano attestati a Soncino sul
Cremonese, e fermata una lega sotto la capitananza di
Can della Scala, rinnovarono le ostilità in varie contrade.
Giovanni XXII fece processar d’eresia lo Scaligero,
Matteo Visconti, Passerino Bonacolsi, gli Estensi
<span class="pagenum" id="Page_390">[390]</span>
ed altri; e comunque protestassero di loro fede, proclamare
contro di loro la crociata. La guidò il cardinale
legato Del Poggetto, nipote del papa, cattivo soldato
e cattivo prete; ed ebbe lo svantaggio, malgrado il
valore del suo capitano Cardona predetto. Il papa,
ormai implicato a sostenere le scomuniche colle armi,
mandò allora contro di noi il guelfo Filippo di Valois,
cugino del re di Francia, con sette conti, centoventi
cavalieri banderesi, e seicento uomini d’armi: giunto
pien di baldanza a Mortara, le forze maggiori e più i
donativi del Visconti lo fecero capitolare (1320). Deserto dai
Francesi, Giovanni voltasi agli Austriaci, e da Federico
il Bello ottiene una spedizione comandata da suo fratello
Enrico d’Austria (1321); ma questo pure cedette all’armi
stesse.
</p>

<p>
Matteo Visconti, sorretto da quattro prodi figliuoli,
Galeazzo, Marco, Luchino, Stefano, e da tutti i Ghibellini,
avea tratte a sua obbedienza Bergamo, Pavia,
Piacenza, Tortona, Alessandria, Vercelli, Cremona,
Como; riscattò per ventiseimila fiorini il tesoro della
basilica di Monza, che i Torriani aveano dato in pegno,
e di propria mano ve lo depose sull’altare; conobbe il
cuore umano e i proprj tempi, e ne profittò; dalle
traversie non lasciossi fiaccare; e benchè in dominio
nuovo, risparmiò il sangue, e più che coll’eroismo preferì
arrivare a’ suoi fini colla prudenza e la simulazione.
Banditagli addosso la croce come dicemmo, imputandolo
d’eresia, necromanzia ed altri delitti, fra cui quello
di aver messo impacci alle condanne della santa Inquisizione,
il cardinale Del Poggetto dannò lui, i figli, i fautori
alla confisca de’ beni e alla schiavitù della persona come
fossero Saracini; e Pagano della Torre patriarca d’Aquileja
menò l’esercito contro gli antichi emuli di casa sua.
</p>

<p>
Atterrito della scomunica, e vedendo i popoli poco
disposti a soffrirla per le ambizioni d’una famiglia, dinanzi
<span class="pagenum" id="Page_391">[391]</span>
alla gente raccolta in duomo fa solenne professione
di fede cattolica, manda a trattare col legato, e
poichè gli parvero esorbitanti le condizioni, esorta i figli
a rientrare nel grembo della Chiesa, poi si riduce nella
canonica di Crescenzago presso a Milano, ove muore (1322),
lasciando nome di abile capitano e destro politico.
</p>

<p>
Grave colpo alla causa. Galeazzo suo primogenito,
malgrado le minaccie papali e le trame degli scontenti,
avea conseguito il titolo di capitan generale; ma avendo
tentato la moglie di Versuzio Lando gentiluomo di
Piacenza, questa città gli fu ribellata, e dietro le altre
e fin Milano, come a nemico della Chiesa. Principali
attizzatori erano il cugino Lodrisio Visconti e quel
Francesco da Garbagnate ch’era stato primario nel
rimettere in dominio Matteo, e n’avea avuto grandi
compensi. Coll’esercito della lega, scorto dal legato
pontifizio e dal Cardona, essi batterono Marco Visconti,
l’Ettore de’ Ghibellini, e penetrarono fin sotto Milano,
che tennero assediata due mesi (1323). Marco guadagnò a denari
molte bande tedesche che militavano coi pontifizj,
altre ne chiese all’imperatore Lodovico Bavaro, e così
allargò Milano; uccise di proprio pugno il Garbagnate
cadutogli in mano alla battaglia di Vaprio, fe prigioniero
il Cardona. I nemici tennero saldo alquanto in
Monza, ma poi Galeazzo la ebbe, e vi fabbricò un forte
castello con ispaventevoli prigioni, chiamate <i>i forni</i>,
di pavimento convesso e di volta tanto bassa che il
rinchiuso non potea nè reggersi in piede nè coricarsi
se non abbiosciato. — Fortezze e carceri, necessarj
corredi d’ogni tirannia.
</p>

<p>
Le turbolenze d’Italia erano aggravate dal non avervi
più nè il papa, assiso oltremonti, nè l’imperatore. Alla
morte d’Enrico VII, competerono la corona di Germania
Federico il Bello duca d’Austria, e suo cugino Lodovico
di Baviera: divisi i voti, l’uno si pretendea legittimo
<span class="pagenum" id="Page_392">[392]</span>
perchè coronato dall’arcivescovo di Colonia, cui sempre
era competuta questa solennità, l’altro perchè coronato
a Francoforte come i precedenti: e non avendo altre
norme a chiarire il loro diritto, ricorsero al giudizio
di Dio, cioè alle battaglie, con otto anni di guerra civile
insanguinando le rive del Reno e del Danubio.
Federico, sostenuto dai nobili, mentre l’altro era dalle
città libere, a Mühldorf sull’Inn (1322 — 28 7bre) combattendo restò prigioniero:
allora Lodovico, bandita la pubblica pace in
Germania, pensò venire a ripristinare in Italia i diritti
imperiali.
</p>

<p>
Papa Giovanni non aveva accettato veruno de’ due
contendenti, ma quando la vittoria diè ragione al Bavaro,
si mostrò disposto a riconoscerlo; se non che i
consiglieri insinuarono a questo: — Qual bisogno ha
della sanzione papale un imperatore vittorioso?» Gli
ascoltò; e dell’autorità sua volle far assaggio mandando
intimare al legato pontifizio che non molestasse Milano:
ma di quest’atto si adontò il papa, il quale pretendeva
toccasse a sè solo decidere fra i due competitori; onde
dichiarò sottratta l’Italia dall’imperiale giurisdizione, in
modo che non potesse essere incorporata o infeudata
all’Impero<a class="tag" id="tag282" href="#note282">[282]</a>; alla chiesa d’Avignone fece affiggere un
<i>processo</i> (1324), ove il Bavaro veniva accusato di tutti gli atti
che avea compiti nell’ingiusta qualità di re de’ Romani,
e intimandogli di deporre questo titolo. A vicenda il
Bavaro appellò ad un concilio, chiamando il pontefice
con termini indegnissimi, turbator della quiete, scandaloso,
profanatore de’ sacramenti, eretico; sicchè questo
lo denunziò scomunicato e deposto, interdetti i paesi
che seco avessero a fare; e cercò portare all’impero il
re di Francia.
</p>

<p>
<span class="pagenum" id="Page_393">[393]</span>
</p>

<p>
Ecco scissa di ricapo la cristianità; le Università di
Bologna e di Parigi disapprovano il papa; giuristi e
teologi, difendendo l’imperatore, avventano dicerie scatenate
contro la corte pontifizia; le dottrine antipapali
si diffondono, e le coscienze e la quiete sono turbate in
Germania e in Italia. A questa s’avviò Lodovico, ed
arrivato con pochi uomini a Trento (1327), s’affiatò coi principali
Ghibellini, Marco Visconti, Passerino Bonacolsi,
Obizzo d’Este, Guido Tarlati, Can della Scala, e cogli
ambasciadori di Sicilia, di Castruccio, de’ Pisani; dai
quali avuta promessa di cencinquantamila fiorini d’oro
per le spese, proseguì il viaggio per Brescia e Como,
portando agli avversi minaccie e crucci, ai fautori suoi
l’interdetto papale. In Milano (30 maggio) fecesi porre la corona di
ferro da Guido Tarlati e Federico Maggi vescovi interdetti
d’Arezzo e di Brescia: benchè sospettasse Galeazzo
Visconti d’intelligenze col papa, gli mostrò volto d’amico,
e lo confermò vicario; poi di botto lo fece arrestare
coi fratelli Luchino e Giovanni (quest’era prete;
Stefano morì il giorno stesso) e col figlio maggiore Azzone,
e gittare nei forni di Monza. Le viltà sono più
stomachevoli nel forte: il mondo credette false le corrispondenze
che diceva sorprese a Galeazzo, e colle
quali tentò giustificare questo primo tradimento, a cui
molti n’accompagnò, tenendo egli l’Italia come un paese
da manomettere e ingannare. Se n’avvidero i nostri, e
lo guardarono con diffidenza anche quando il favorirono
per ispirito di parte.
</p>

<p>
Posti a Milano un podestà tedesco (agosto), e un governo di
ventiquattro cittadini preseduti da un tedesco, i quali
gli decretarono cinquantamila fiorini pel viaggio, seguitava
innanzi cavando denaro dai Ghibellini, e fiancheggiato
da Marco Visconti nimicato ai fratelli, e da Castruccio,
a’ cui consigli s’abbandonava con una confidenza
che non fa onore al suo discernimento, perchè
<span class="pagenum" id="Page_394">[394]</span>
Castruccio non volea che crescere la propria autorità
col traversar l’Italia a fianco dell’imperatore.
</p>

<p>
Pisa, sazia di favorire la parte ghibellina, che le attirava
ingenti spese, scomuniche dal papa, e infedeltà
dagl’imperatori, offrì sessantamila fiorini a Lodovico
se non v’entrasse: ma Castruccio, che si struggeva
di possederla, persuase Lodovico ad assalirla, dopo
tenutone per ostaggi gli ambasciadori. Durato un mese
l’assedio, le urla del popolaccio costrinsero la città
ad arrendersi, pagando cencinquantamila fiorini; e
l’imperatore ne conferì la sovranità a sua moglie, ed
eresse in ducato (1328) Lucca, Pistoja, Volterra e la Lunigiana
a favore di Castruccio.
</p>

<p>
I Fiorentini sentendosi minacciati, chiesero a signore
Carlo di Calabria unico figlio di re Roberto, il quale vi
venne con bell’esercito di Provenzali e Catalani, e col
fiore de’ signori del Reame e ducento cavalieri armati.
Parendo quindi malagevole per allora l’aggredir Firenze
e sfidare il duca di Calabria, Lodovico per la
maremma grossetana<a class="tag" id="tag283" href="#note283">[283]</a> battè la marciata sopra Roma (gennajo).
La trovò tutto sossopra; malgrado la supremazia di
Roberto che n’era stato fatto senatore perpetuo, tutto
guastavano gli oligarchi, i Colonna, i Porcello, gli
Orsini, i Savelli, i Frangipani; e gli animi erano sempre
peggio inaspriti contro il papa, che lasciava vedova la
sposa. Sciarra Colonna, che all’annunzio della calata di
Lodovico aveva espulsi i nobili e i Guelfi, ed erasi fatto
eleggere capitano del popolo con cinquantadue delegati
de’ cittadini e degli agricoltori, avendo di nuovo
sollecitato invano il pontefice al ritorno, presentò al
<span class="pagenum" id="Page_395">[395]</span>
Bavaro un’accusa contro di Giovanni; e il Bavaro, sempre
ispirato da una turba di eretici e di frati contumaci
che a lui era accorsa, il fe citare dai sindaci di Roma,
accusare d’eresia e di molteplici delitti, e in contumacia
dichiarare decaduto, sostituendogli antipapa frà Pietro
Rainalduccio da Corvara col nome di Nicola V; e da
questo si fece incoronare (12 maggio).
</p>

<p>
«L’imperatore e la moglie, con tutta sua gente armata,
si partirono la mattina di Santa Maria Maggiore
vegnendo a Santo Pietro, armeggiandoli innanzi quattro
Romani per rione, con bandiere, coverti di zendado i
loro cavalli, e molta altra gente forestiera, essendo le
vie tutte spazzate, e piene di mortella e d’alloro, e di
sopra ciascuna casa tese e parate le più belle gioje e
drappi e ornamenti ch’avessono in casa. Chi ’l coronò
furono Sciarra della Colonna ch’era stato capitano di
popolo, Buccio di Porcello e Orsino degli Orsini stati
senatori, e Pietro da Montenero cavaliere di Roma, tutti
vestiti a drappi a oro: e coi detti a coronarlo furono
cinquantadue del popolo e il prefetto di Roma sempre
andandogli innanzi, come dice il titolo suo; ed era addestrato
dai sopradetti quattro capitani senatori e cavalieri,
e da Jacopo Savelli e Tibaldo di Sant’Eustazio
e molti altri baroni di Roma; e tutt’ora si faceva andare
innanzi uno giudice di legge, il quale avea per istratto
l’ordine dello imperio, e col detto ordine si guidò infino
alla coronazione; e non trovando niuno difetto fuori
la benedizione e confirmazione del papa che non v’era,
e del conte di palazzo di Laterano il quale s’era cessato
di Roma, che secondo l’ordine dell’imperio il doveva
tenere quando prende la cresima all’altare maggiore
di Santo Pietro, e ricevere la corona quando la
si trae, si provvide innanzi di fare conte del detto Castruccio
duca di Lucca. E prima con grandissima sollecitudine
il fece cavaliere, cingendogli la spada con le
<span class="pagenum" id="Page_396">[396]</span>
sue mani e dandogli la collana; e molti altri ne fece poi
cavalieri pur toccandoli con la bacchetta dell’oro; e
Castruccio ne fece in sua compagnia sette. Ciò fatto, si
fece consecrare il detto Bavaro come imperadore da
scismatici; e per simile modo fu coronata la sua donna
come imperadrice. E come fu coronato, fece leggere
tre decreti imperiali, primo della cattolica fede, secondo
d’onorare e riverire i cherici, terzo di conservare la
ragion delle vedove e de’ pupilli: la quale ipocrita dissimulazione
piacque molto a’ Romani. E ciò fatto, fece
dire la messa; e compiuta la solennitade si partirono
da San Pietro, e vennero nella piazza di Santa Maria
Araceli, dove era apparecchiato il mangiare; e per la
molto lunga solennità, fu sera innanzi che si mangiasse,
e la notte rimasono a dormire in Campidoglio»<a class="tag" id="tag284" href="#note284">[284]</a>.
Lodovico sentenziò che i pontefici non potessero rimanere
due giorni fuori di Roma senza l’assenso del popolo
romano: e il popolo applaudiva a decreti che non
aveano nè senso nè forza.
</p>

<p>
Allora meditava cavalcare sopra Napoli a punire quel
re, e sostenere Federico di Sicilia: ma i Ghibellini, o
stanchi di tanti pesi e dell’interdetto, o per naturale
mobilità, gli venivano meno. Galeazzo Visconti, per le
istanze di Marco, il quale l’aveva tradito per dividerne
il potere, non per vedere umiliata la propria casa, avea
colla spesa di venticinquemila fiorini recuperata la libertà,
e passando a chiusi occhi le offese, veniva nel
seguito di Lodovico, sinchè morì a Pescia, scomunicato
e a servizio altrui. Castruccio, udito che i Fiorentini,
mentr’egli pompeggiava a Roma, invadevano i suoi
dominj, volò a salvarli, ripigliò con orribile saccheggio
Pistoja e Pisa che tenne senza badare ai diritti imperiali,
<span class="pagenum" id="Page_397">[397]</span>
sicchè «trovossi in sul colmo d’essere temuto e
ridottato, e bene avventuroso di sue imprese più che
fosse stato nullo signore o tiranno italiano; signore di
esse città e di Lunigiana, e di gran parte della riviera
di Levante, e di più di trecento castella murate» (<span class="smcap">Villani</span>).
Quand’ecco nel meglio del fare morì (1328), e Firenze
e Toscana rimbaldirono d’allegrezza, come cansate dal
maggior pericolo che avessero mai corso.
</p>

<p>
Privo di questa sua mandritta e di denaro, privo per
morte di Marsiglio da Padova teologo, suo ispiratore
nella sciagurata controversia col papa, Lodovico, che
non avea saputo se non farsi ridicolo e vituperevole
colle pompe e coi processi, e con que’ fastosi improperj
ai pontefici che alternava con abjette sommissioni,
invece della promessa flotta di Federico di Sicilia sentendo
arrivar le truppe di re Roberto, levossi di Roma
più che di passo, inseguito a sassate dal popolo cui
aveva imposto trentamila fiorini, e che adesso gridava — Viva
santa Chiesa, giù Pier di Corvara, morte ai
Tedeschi», dei quali dissotterrò perfino i morti in quel
frattempo, e buttolli nel Tevere come scomunicati. Egli
tornato a Pisa, e fattevi nuove scene di congressi e
deposizioni, vi si trovò fin nelle mura insultato dai
Fiorentini: le perfidie e le violenze con cui smungea
denaro fin da’ suoi più devoti finirono di diffamarlo.
Immemore de’ servigi ricevuti da Castruccio, dopo aver
fatto pagare a’ costui figli la conferma del dominio,
vendette Lucca a Francesco Castracani, parente e nemico
di quelli, che così trovaronsi ridotti al mestiero
di condottieri. Molti Sassoni suoi soldati non ricevendo
le paghe, ruppero l’obbedienza, e tentato invano sorprender
Lucca, s’aggomitolarono sulla montagna del
Ceruglio che divide il paludoso pian di Fucecchio dal
lago di Bientina, donde signoreggiando il val di Nievole
e il val d’Arno, interrompeano le comunicazioni
<span class="pagenum" id="Page_398">[398]</span>
tra Lucca e Pisa, e viveano di rapine. Speditovi Marco
Visconti per chetarli, essi il tolsero a capo, ed occupata
Lucca, la esibirono al miglior offerente per risarcirsi
delle paghe.
</p>

<p>
Quando Azzone Visconti succedette al padre, tant’era
bassa la sua famiglia che dovette a denaro comprar
dal governatore la facoltà d’entrare in Milano; ma quivi
s’affrettò a recuperare l’autorità, dall’imperatore comprò
il vicariato per dodicimila fiorini alla mano e mille
al mese finchè restasse in Italia, poi presto ne cacciò
il governatore; e conoscendo Lodovico sullo sdrucciolo,
e volendo fraudargli il resto del pagamento, si buttò
colla Chiesa, chiamandosi vicario pontifizio. Anche i
signori d’Este s’erano rappattumati col papa; Brescia,
datasi a re Roberto, snidava i Ghibellini a cui segno
era governata. L’imperatore, i cui soldati disertavano a
chi più li pagasse, a Lodi si vide chiuse le porte in
faccia: accampò sotto Milano, ma chetato a denaro, se
n’andò oltr’Alpi, maledetto dagli Italiani che, in grazia
sua, lungo tempo erano dovuti stare senza sacramenti,
e lasciando svilita l’autorità imperiale, che egli avea
venduta a ritaglio, e pregiudicati gli amici più che i
nemici suoi. Il suo antipapa fuggì tra le maremme, ma
scoperto nel suo nascondiglio, abjurò al cospetto di
tutta Pisa: spedito ad Avignone, vi fu assolto, e finì la
vita sotto custodia nel palazzo papale. E tutte le città
s’affrettarono a domandar la ribenedizione del pontefice:
Lodovico stesso propose più volte di venire all’obbedienza,
purchè gli fosse conservata la dignità imperiale;
ma Giovanni negò sempre, guardandolo come
scaduto, e volendo una nuova elezione.
</p>

<p>
Sormontano allora in Lombardia la parte guelfa e
Roberto; in Romagna le città, profittando dell’assenza
de’ pontefici, agitano una burrascosa indipendenza; i
Polenta assodano il loro dominio a Ravenna, a Rimini
<span class="pagenum" id="Page_399">[399]</span>
i Malatesta, a Urbino i Montefeltro, i Varano a Camerino;
da venti altre signorie s’erano costituite fra l’Appennino,
l’Adriatico e il principato di Benevento, appena
frenate d’ora in ora da qualche legato pontifizio,
che colle alleanze, colle armi, cogl’interdetti cercava
rintegrare l’autorità papale. Bologna, posta nel cuor
d’Italia, popolosa, trafficante, altera della sua Università,
disputava con Firenze la capitananza dei Guelfi, e
conservavasi libera, benchè in gran setta fosse e divisione.
I signori ghibellini, vincitori de’ Guelfi toscani
ad Altopascio, diedero ai Bolognesi una memorabile
sconfitta a Monteveglio (1328), uccidendo il podestà Malatestino
da Rimini e il fiore de’ cittadini: sicchè la città
sgomentata si diede al cardinale Del Poggetto, che quivi
piantatosi in aspetto di proteggere gl’interessi papali,
mirava a formare per sè un principato: e già erasi
ridotte a devozione Parma, Reggio, Modena, altre città
di Romagna.
</p>

<p>
Intanto Carlo di Calabria, senza riguardo a’ patti con
cui Firenze avea garantita la propria libertà, ne smungeva
quattrocencinquantamila fiorini d’oro annui invece
dei ducentomila stabiliti; volle diritto di guerra e
pace, sorretto dai nobili cui il principato talentava meglio
che la democrazia; indulgeva ogni licenza a suoi
parziali; e coll’abolire le leggi che reprimevano il lusso
delle donne, aggiunse ai pubblici guaj le querele domestiche.
La morte che avea salvato Firenze da Enrico
VII e da Castruccio, la campò anche da Carlo.
Libera allora di sè (1329), si diede a riformare di nuovi ordini
la riavuta libertà, tali che il popolo non governasse direttamente
e universalmente, pure nessuno ne fosse
escluso con legge generale. Gli eleggibili erano sinceramente
riconosciuti da cinque magistrature, che rappresentavano
interessi diversi: i priori quei del Governo,
i gonfalonieri quei della milizia, i capitani di
<span class="pagenum" id="Page_400">[400]</span>
parte quelli dei Guelfi, i giudici di commercio quelli
de’ mercanti, i consoli delle arti que’ degli artieri. I
quattro consigli furono ristretti a due, uno di trecento
guelfi e popolani sotto il capitano del popolo, l’altro di
cenventi plebei e cenventi nobili sotto al podestà, rinnovabili
ogni quattro mesi.
</p>

<p>
Allora prese nuovo fiore e preminenza. Pistoja, redenta
dai Tedìci e dai Castracani, si unì ad essa in perpetua
amicizia, saldata con reciproche cortesie, e così
i castelli del ridente val di Nievole già confederati tra
loro. Marco Visconti le esibì Lucca, ed essa improvvidamente
la ricusò, nè lasciò l’accettasse una compagnia
di mercanti; onde la comprò Gherardino Spinola genovese.
Esso Marco, privo di quella fermezza per la
quale soltanto il valore può riuscire ad alcun fine, falliva
alla causa ghibellina col trattare coi Fiorentini; e
forse al legato pontifizio offrì di tradirgli Milano; poi
tornato a questa città, cominciò a maggioreggiare,
tanto che i suoi parenti, tra per vendetta delle offese
avutene, tra per sospetto di nuove, lo invitano a un
banchetto, e la mattina è trovato con una soga al collo
nella fossa.
</p>

<p>
Morti erano i caporioni tutti de’ Ghibellini, Castruccio,
Gian Galeazzo, Can Grande di malattia, Marco Visconti
e Passerino d’assassinio; Azzone Visconti, riconciliato
col pontefice, otteneva per lo zio Giovanni, fatto
cardinale dall’antipapa, l’assoluzione e il vescovado di
Novara; insomma la bandiera ghibellina era dappertutto
in travaglio. Ma neppur la pontifizia stava in onore: i
nomi di Guelfi e Ghibellini non significavano più affezione
all’uno e all’altro dei due luminari del mondo,
ma odio all’avverso; e sotto di quelli continuavano a
mutarsi le effimere signorie: unica aspirazione omai, al
perdersi della libertà.
</p>

<p>
Trovavasi di quel tempo nel Tirolo Giovanni di
<span class="pagenum" id="Page_401">[401]</span>
Luxemburg re di Boemia, figlio d’Enrico VII, cavalleresco
quanto il padre, e che male acconciandosi ai
costumi slavi, andava randagio, guatando ove fossero
litigi da accomodare o nozze da concludere; riconciliò
il Bavaro con casa d’Austria, cercò rappattumarlo anche
col papa, ma questo ricusò ogn’altra condizione se
non che Lodovico scendesse dal trono. A questo re
della pace i Bresciani mandarono offrire la loro città (1331),
purchè li soccorresse contro i fuorusciti ghibellini, che
Mastin della Scala voleva rimettere in città. «Povero
di moneta e cupido di signoria», egli vi accorse, quietò
le fazioni, indusse Mastino a desistere; e la fama di sue
romanzesche imprese, il nobile aspetto, l’eloquenza, la
generosità, il fare aperto e amichevole affascinarono
gli animi, meno sospettosi perchè egli non armava
diritti, ma dovea tutto alla libera elezione. Per quel solito
farnetico d’imitazione, i Bergamaschi l’invitarono
a signore; e così Crema, Cremona, Pavia, Vercelli,
Novara, Parma, Reggio, Modena; anche Lucca, senza
rincrescimento abbandonata dallo Spinola che mai non
avea potuto godervi pace; perfin Milano, ove Azzone si
rassegnò ad intitolarsi vicario di lui, aspettando senza
gelosia il tramonto d’un regno che prevedeva effimero.
Dappertutto egli ripatriava gli sbanditi, toglieva via le
guarnigioni lasciate dal Bavaro, le quali non poteano
vivere che di saccheggio. Ma lavorava egli pel papa o
per l’imperatore? nessuno lo sapeva, giacchè facendo
bel viso a Guelfi e a Ghibellini, tutti del pari sommetteva,
pur professando non accettare le signorie che per
rimettere l’ordine e la concordia.
</p>

<p>
Pel quale desiderio di tener buoni tutti, pontifizj o
imperiali, Giovanni s’abboccò col legato. Bastò sì poco
perchè gl’Italiani lo prendessero in sospetto d’intendersi
con costui onde spartirsi l’Italia e tutti ridurre in
servitù. Prima Firenze, che, più calcolatrice e men
<span class="pagenum" id="Page_402">[402]</span>
passionata delle altre città, avea resistito alla moda, si
restrinse col re di Napoli; il papa indispettì del vederlo
trattare da padrone col suo legato, e gli avversò i
Guelfi; i Ghibellini ne insusurrarono il Bavaro, il quale
si alleò coi duchi d’Austria e con altri signori suoi avversarj
per invadere gli Stati di quel che gli si era
mostrato intrinseco amico: sicchè il re della pace, divenuto
causa di guerra universale (1332), fu costretto tornare
in Germania, lasciando i dominj d’Italia a Carlo suo
figlio, raccomandato ai duchi di Savoja. Ma questi ben
presto l’ebbero abbandonato; Ghibellini lombardi e
Guelfi toscani s’accordarono per ritorgli le città, e ad
Orzinovi fu tessuta una lega fra’ signori ghibellini, la
repubblica di Firenze e re Roberto, assicurandosi a
vicenda i possedimenti. Carlo non oppose gran resistenza,
bastandogli cavar denaro, ed aver campo ad
altre imprese.
</p>

<p>
Giovanni in Germania avea dissipato i sospetti, salvato
i proprj dominj, disperso Austriaci e Ungheresi;
poi tornò per rimettere in accordo il papa coll’imperatore,
e se il suo fare fu indarno, almeno riportò
onore di molti tornei, e combinò nozze; e ottenuti da
Filippo IV di Francia centomila fiorini, soldò milleseicento
cavalieri (1333), e con questi ricomparve in Italia, ove
tutti pareano intenti a cancellare ogni ricordo della dominazione
di lui, o a farne lor profitto. Il papa, che voleva
umiliare i Fiorentini avversi al cardinale legato, lo
favorì: ma scarso di denaro ed avvedendosi di eccitar
gelosie d’ogni parte, quanto a principio aveva ispirato
confidenza, provvide a far denaro; vendette Parma e
Lucca ai Rossi per trentacinquemila fiorini, Reggio ai
Fogliano, Modena ai Pio, Cremona a Ponzino Ponzone,
la riviera di Garda ai Castelbarco, e se n’andò in Francia
a ferir torneamenti, conciliare parentele e paci; finchè
nella battaglia di Crécy (1346), vecchio e cieco, combattendo
<span class="pagenum" id="Page_403">[403]</span>
gl’Inglesi che invaso aveano quel regno, obbligò molti
cavalieri a legare i loro cavalli col suo e spingersi
avanti a corpo perduto, menando a caso, finchè cadde
nel fitto della mischia.
</p>

<p>
Poveri re e imperatori, che senza soldati nè denaro
comparivano un tratto fra questi signori e questi repubblicani
ben forniti degli uni e dell’altro; e non
mostrando altro intento che di riguarnire alquanto la
borsa, mietevano odio e vilipendio. Che se conseguivano
lode in Germania, essi che nè tampoco sapeano leggere<a class="tag" id="tag285" href="#note285">[285]</a>,
fra la civiltà e la finezza italiana pareano barbari,
fra le costituzioni nostre tiranni. Lodovico il
Bavaro vendette ogni cosa e perfidiò; Giovanni di Luxemburg
fu più leale, ma altrettanto vendereccio; Carlo
di Boemia vendeva e impegnava: onde io non so che
si volesse Dante quando invocava la vendetta di Dio
sopra Rodolfo d’Habsburg e Alberto suo figlio perchè
lasciavano deserto questo giardin dell’Impero, e non
venivano a ricomporre il freno di questa fiera indomita;
o il Petrarca allorchè ad esso Carlo dirigeva retorici
inviti. Qual bene aveano mai gl’Italiani a sperare dagli
imperatori? quali mai dai papi? eppure di loro lontananza
continuavano a piagnucolare; e intanto si valevano
del nome degli uni e degli altri per parteggiare,
ammantar le proprie ambizioni, e tempestare in una
libertà che nè sapeano stabilire nè voleano rinunziare,
e che soccombeva or alla tirannia delle moltitudini, or
alla tirannia d’un solo.
</p>

<div class="chapter">
<p>
<span class="pagenum" id="Page_404">[404]</span>
</p>

<h2 id="cap107-10">CAPITOLO CVII.
<span class="smaller">I tiranni. I figli di Matteo Visconti. Gli Scaligeri.
Casa di Savoja.</span></h2>
</div>

<p>
Tutte ormai le antiche collegate lombarde sono ridotte
a signoria di principe. Il primo esempio fu dato
da Ferrara, quando nel 1208, al soccombere de’ Ghibellini
e di Salinguerra Torello, conferì pieno arbitrio
ai marchesi d’Este (t. <span class="smcap lowercase">VI</span>, p. 310): ma questi andarono in
dechino, ed Azzo VIII, effeminato e crudele, ribellatesegli
Modena e Reggio, fu ridotto a nulla più che
Ferrara e il proprio patrimonio. Morendo, invece del
fratello chiamò erede il figlio d’un suo sterpone; di
che sorse guerra intestina, e i vicini ne profittarono
per cincischiar quella casa. I Veneziani, ausiliarj del
bastardo, occuparono Ferrara: Clemente V, sostenendo
il fratello di Azzo, spedì il cardinale Pellagrua suo nipote
con un esercito, che predicò la crociata come
contro i Turchi, e fulminò contro de’ Veneziani la bolla
più smoderata, escludendoli sin alla quarta generazione
da ogni dignità ecclesiastica e secolare, confiscati i loro
beni in qualunque parte del mondo, libero il ridurli
schiavi senza divario tra innocenti e rei; e vi fu chi ne
profittò. I Veneziani venuti a guerra coi Pontifizj ed
appoggiati specialmente da Bolognesi e Fiorentini,
toccarono una terribile rotta sul Po (1309), fin seimila uomini
perdendo tra di ferro e annegati: il Pellagrua fece impiccare
quanti Ferraresi gli aveano favoriti, e destinò
vicario della città re Roberto, senza alcun riguardo agli
Estensi: i Veneziani dovettero comprare con centomila
fiorini l’assoluzione. I Provenzali di Roberto fecero
pessimo governo di Ferrara, che ribramando un signor
<span class="pagenum" id="Page_405">[405]</span>
proprio, si levò a rumore, espulse gli stranieri, e rimise
gli Estensi (1317), che all’uopo s’erano collegati coi Ghibellini.
Qui armi e scomuniche e processi d’eresia, malgrado
de’ quali gli Estensi tennero il dominio.
</p>

<p>
Agli Ezelini in Treviso, Feltre e Belluno era sottentrato
Gherardo da Camino, per bontà e beneficenza
soprannomato <i>il semplice Lombardo</i>, e come nobilissimo
lodato da Dante. Riccardo suo successore fu
nel 1312 scannato nelle proprie stanze da un villano.
</p>

<p>
Dopo finiti i Traversara capi de’ Guelfi, Ravenna era
venuta a Guido Novello, signore del castello di Polenta
presso Brettinoro: cacciato dai Bagnocavallo, vi rientrò
e ne fu fatto signore il 1275; ospitò Dante, e trasmise
il reggimento ai figli Bernardino e Ostasio. Il primo
generò Guido e Rinaldo arcivescovo di Ravenna: l’altro
signoreggiava Cervia, della quale non contento, trucidò
l’arcivescovo e s’impadronì anche di Ravenna (1322).
</p>

<p>
Rimini con buona parte della marca Anconitana era
tiranneggiata dai Malatesta da Verucchio. A Pandolfo
succedette il nipote Ferrantino; ma Ramberto cugino
suo l’invitò con altri parenti a cena, e li fece prigioni,
invano Polentesa madre di Ferrantino correndo la città
colla spada sguainata per levarla a rumore: se non che
un altro figlio di Pandolfo tra pochi giorni recuperò
Rimini (1326), liberò i presi e cacciò Ramberto. Questi procurò
ogni via d’ottenere perdono; a una caccia solenne
buttossi a’ piedi di Ferrantino supplicandolo di misericordia,
e Ferrantino lo scannò.
</p>

<p>
De’ Montefeltro, i quali ebbero Sinigaglia e Forlì,
Guido salì in maggior fama; ed essendo mandato (1382) un
esercito francese da papa Martino IV ad assediare
Forlì, consigliò i cittadini a riceverli entro, distribuirsegli
nelle case e avvinazzarli; la notte esso li sorprese,
e ne fe macello. Come capitano di ventura s’illustrò
Federico, che possedette Urbino e altre città ghibelline:
<span class="pagenum" id="Page_406">[406]</span>
ma avendole gravate per sostenere la guerra
contro i Guelfi, Urbino gli si rivoltò, lo fece a pezzi
con un figliuolo, e si diede al pontefice.
</p>

<p>
Mantova erasi fatta libera alla morte della contessa
Matilde, coi soliti rettori o consoli, e col podestà, al
quale poi nel 1272 la generale assemblea dei Quattrocentonovanta
surrogò due vicarj cittadini, che furono
Pinamonte de’ Bonacolsi e Federico conte di Marcarìa.
Pinamonte affettava il dominio, e prese via dal mandar
voce fra il popolo che il marchese di Ferrara volesse
adunghiare anche Mantova; onde il popolo, sempre
credulo a chi disapprova e accusa, bestemmiando il
marchese ed esaltando il Bonacolsi, diede a costui
pieno arbitrio di sbandire chi credeva, cioè chiunque
gli potesse fare ostacolo, e massime i conti di Casaloldi.
Allora chiaritosi ghibellino, s’alleò con quel marchese
di cui avea finto paura, fece assassinare Ottonello da
Zenecalli che l’assemblea gli avea posto accanto, e gridarsi
capitano perpetuo (1276) colla solita ciurmeria del voto
universale. I Casaloldi, gli Arlotti, gli Agnelli, i Grossolani
ed altri fuorusciti congiurarono per recuperare
la città, e vi s’introdussero armati; ma un traditore
n’avea dato avviso a Pinamonte, che li disperse.
</p>

<p>
Gli successe suo figlio Bardellone (1291), brutto d’ogni vizio;
Taino fratello di lui cercò l’appoggio degli Estensi per
isbalzarlo: intanto però Bottesella loro nipote, avute
truppe da Alberto della Scala, cacciò l’uno e l’altro a
morire in esiglio (1299), e si fece signore coi fratelli Butirone
e Rinaldo Passerino. Quest’ultimo, rimasto solo al comando,
sparnazzò il denaro pubblico a favorire la
parte imperiale, tanto che ebbe in piedi dodicimila
uomini, e da Enrico VII comprò il titolo di vicario
imperiale. Ottenne anche Modena, promettendo lasciare
in pace i signori della Mirandola che prima vi dominavano,
poi li fece prendere e morir di fame: così
<span class="pagenum" id="Page_407">[407]</span>
avuta a patti la Mirandola, la mandò a sacco e fuoco.
Tre scomuniche e venti anni di guerra gli facevano
avverso il paese; soffiava negli odj Luigi Gonzaga suo
cognato, inuzzolito di quella signoria, e anche di vendicare
Filippino suo figlio, alla cui moglie avea giurato
far onta il figlio di Rinaldo per vendetta d’una rapitagli
amante. E poichè que’ tirannetti erano sempre disposti
a nuocersi a vicenda, il Gonzaga ebbe soccorsi dallo
Scaligero, intelligenze in città, e la mattina 16 agosto
1328 la invase e corse, uccise Rinaldo, strappò dall’altare
suo figlio Giovanni abate di Sant’Andrea, e lo
lasciò perir di fame nella torre dov’era morto il signore
della Mirandola: all’altro figlio Francesco furono strappati
i genitali e postigli in bocca. Il saccheggio fu orrendo,
e la sola parte toccata a Cane si fa ammontare
a centomila fiorini. A proposta di Claudio Agnello,
uom ricco e creduto, il popolo elesse capitan generale
il Gonzaga. L’imperatore, che dianzi aveva approvato
Rinaldo, allora approvò lui come vicario; il Comune
con ventimila fiorini ottenne che il papa l’assolvesse
dell’assassinio, e con annua festa solennizzò il cominciamento
di questi nuovi signori, che poi furono marchesi,
poi duchi, poi nulla.
</p>

<p>
Sole rimanevano governate a repubblica Bologna e
Padova, le città degli studenti. Questi a Bologna portavano
vita e ricchezze, ma insieme irrequietudine, a leggi
nè a tribunali negando sommettere i loro privilegi.
Nel 1315 i rettori dell’Università, chiamandosi offesi
dal pretore, si ritirarono all’Argenta; e gli scolari davano
vista essi pure d’andarsene, se persone autorevoli
non si fossero interposte, facendo confermare le antiche
franchigie dell’Università, esentarla dal bargello, capo
della polizia incaricato di tener quieta ed onesta la
città: all’Università e ai rettori non si tenesse porta in
palazzo; essi rettori con un compagno e quattro donzelli
<span class="pagenum" id="Page_408">[408]</span>
di loro scelta potessero portare qualunque arma
offensiva o difensiva; cancellato ogni decreto o bando
contro le persone che aveano dato occasione al disgusto;
cacciati quelli che avean fatto ingiuria ai rettori; niuno
scolaro potess’essere richiesto davanti al pretore od
a’ suoi giudici.
</p>

<p>
Poco stante, Giacomo di Valenza studente rapisce la
nipote del celebre leggista Giovanni d’Andrea; e il podestà
a viva forza lo prende e condanna a morte. I
condiscepoli fremono, romoreggiano, e nol potendo
salvare, migrano a Siena, giurando non tornare se non
ricevano soddisfazione. Bologna rimase squallida, finchè
Romeo de’ Pepoli indusse a mandare agli studenti le
scuse volute, e rinunziare ogni giurisdizione sopra di essi.
</p>

<p>
Questo Romeo, negoziante, dell’ingente rendita di
cenventimila fiorini si valea per primeggiare, e spesso
per corrompere o eludere le leggi. Crebbe allora di
riputazione; onde i Gozzadini, i Beccadelli ed altri gentiluomini
credettero o dissero aspirasse a tirannia, e
formato il partito de’ Maltraversi, contro gli Scacchesi,
così nominati dallo stemma dei Pepoli, accusarono
Romeo (1321), l’assalsero nella propria casa, donde a pena
ebbe tempo di fuggire col buttare alla folla sacchi di
denaro. La famiglia fu esigliata, abbattuti i palazzi,
confiscati i beni, relegati i partigiani: gran tempo durarono
le paure e le trame, ma Romeo, esule ad Avignone,
non potè più recuperare la patria.
</p>

<p>
Anche Cremona, sobbissata da Enrico VII, come
vedemmo, fu assalita da Can della Scala e da Passerino
Bonacolsi signore di Mantova e di Modena; e per
quanto Ponzino Ponzoni scaldasse a sostenere il governo
popolare, vi fu gridato signore Jacopo Cavalcabò (1315). Ma
dopo sei mesi i Ghibellini condotti dal Ponzoni l’assalsero,
e costrinsero a rinunziarla a Giberto di Correggio,
altro capitano di ventura che condusse le armi
<span class="pagenum" id="Page_409">[409]</span>
guelfe contro molte città, mentre le ghibelline erano
guidate da Federico di Montefeltro. Poco tardarono i
Visconti di Milano a sottoporre Cremona (1322).
</p>

<p>
Sarebbe difficile e nojoso il seguire le vicende di ciascuna
repubblica; ma il sin qui detto basta a mostrare
come colla tirannide non venisse pace. Non essendo
quella fondata sopra una legge o un pattuito statuto,
non consolidata dall’opinione nè dal tempo, non trasmessa
per successione regolare, apriva campo alle
ambizioni di qualunque pretendente potesse addurre i
titoli medesimi, cioè l’avere osato; la medesima sanzione,
cioè l’essere riuscito. Un signor nuovo sbalzava
l’antico; e questo, ricoverato a città amiche, al papa,
all’imperatore, tramava alla macchia, collegavasi con
altri di sua fazione, comprava bande, fomentava dissidj
civili, che non poteano decidersi per ragioni, ma solo
colla forza, unica misura del diritto: ma di prevalere
una famiglia sola impediva il bilanciarsi delle parzialità.
Queste, pur conservando gli antichi nomi, aveano cangiato
scopo; o piuttosto scopo reale non s’avea che il
proprio trionfo momentaneo e la depressione degli
avversarj. In generale però i nobili erano ghibellini, il
che volea già dire tedeschi, perchè o aveano militato al
soldo degli imperatori, o avutone titoli, stipendj, possessi,
ragioni d’acque, di pedaggi, di porti, cavalleria,
capitananze, e la gloria di portar nello stemma l’aquila
imperiale, e l’esenzione dai tribunali comuni.
</p>

<p>
Di dentro, ogni vincitore trovavasi inadeguato ai desiderj
che aveano concepito i suoi fazionieri, alle promesse
ch’egli medesimo avea prodigate, allo sbrigliamento
che ciascuno erasi ripromesso. Il popolo, che
pel minor male avea confidato pieni poteri al tiranno,
vedendolo abusarne, ne moveva querele. I tiranni, benchè
eletti popolarmente, snervavano le libere consuetudini
coll’avvilire i corpi che rappresentavano il
<span class="pagenum" id="Page_410">[410]</span>
paese, invece di farsene una difesa e un appoggio. Ed
oltrechè con nessun buono statuto erasi provvisto a
moderare il loro potere, troppi mezzi possedeano
essi di comprare, illudere, atterrire la moltitudine;
tenevansi armati fra gente pacifica; col pretesto delle
congiure uccidevano, spogliavano, esigliavano chi resistesse<a class="tag" id="tag286" href="#note286">[286]</a>.
I migliori cittadini, trovandosi inetti a
<span class="pagenum" id="Page_411">[411]</span>
frenare la prepotenza, s’astenevano dalle assemblee per
non legittimarla, e si ritiravano in violenta pace. Perfino
qualche chiesa, che dapprima avea pregato Dio a
camparci dai tiranni, allora offriva supplicazione per
essi, connivendo a colpe che gli antichi pontefici fulminavano
senza riguardo<a class="tag" id="tag287" href="#note287">[287]</a>.
</p>

<p>
Ogni apparenza di elezione popolare scompariva poi,
<span class="pagenum" id="Page_412">[412]</span>
allorchè i tiranni ottenessero il titolo di vicarj, che
compravano dagli imperatori, ben contenti di vendere
a denaro un’autorità ch’essi non potevano esercitare.
Allora il tiranno gittava a spalle ogni rispetto ai privilegi
e consuetudini, nè alle comunità lasciava che di
nominare alcuni inferiori magistrati, curar le strade e
le rendite proprie, quali ad un bel circa sono oggi
ridotte.
</p>

<p>
Come alla licenza non si era trovato altro rimedio
che la servitù, così alla tirannide non restava riparo
che la cospirazione, e quei signorotti duravano brevissimo;
alzati da una rivoluzione violenta, da una violenta
abbattuti; ogni anno ne portava una nuova, sempre
fatta colla forza, cioè al despotismo surrogando il despotismo<a class="tag" id="tag288" href="#note288">[288]</a>;
gridavasi <i>Popolo popolo</i>, e si finiva col
dare la libertà in mano d’un signore assoluto.
</p>

<p>
<span class="pagenum" id="Page_413">[413]</span>
</p>

<p>
Guelfi e Ghibellini, nati dal cozzo dell’Impero col
papato, nonchè guarire con quello, incancrenirono,
più non disegnando due partiti ben distinti, la forza e
le idee, l’indipendenza e l’unità, la democrazia e l’aristocrazia,
bensì un’eredità di antichi odj, dei quali
erano mancate le ragioni: tanto che i pontefici, quando
dimenticarono d’esser padre di tutti, stettero alcuna
volta coi Ghibellini, e contro di questi gl’imperatori; e
mutando parte, a vicenda invocavano d’essere dipendenti
o dissoggetti all’Impero per convenienze ed ambizioni
particolari e giornaliere. I tirannelli inclinavano
al segno ghibellino, ma sciagurato l’imperatore che sul
loro appoggio contasse! Veniva di Germania? essi gli
prodigavano accoglienze, la cui pompa mortificava l’obbligata
parsimonia di lui; porgevangli le chiavi delle
città, gli pagavano certe regalie, ma non gli lasciavano
potere di sorta, nè consentivano tampoco che troppo
s’indugiasse nel loro paese; partito appena, cessavano
ogni dipendenza, e ordivano leghe contro di esso.
</p>

<p>
Tali cambiamenti erano qualche volta prodotti dal
rivalere d’una parzialità sull’altra, poichè quella che
trionfasse in una città faceva propendere in suo senso
le decisioni; spesso ancora venivano da un intento più
largo, qual era il cozzo fra le superstiti repubbliche e
gl’invadenti principati; intento che costringeva a parteggiare
or con questo or con quello, non più a norma
di nomi o a simpatia di genti, ma secondo che l’opportunità
facea credere che meglio conducessero a libertà
i papi o i re, Francia o l’Impero, i Guelfi o i Ghibellini.
</p>

<p>
Di qui il sistema d’equilibrio, contro del quale si è
tanto declamato, e che pure recò all’Italia due secoli
<span class="pagenum" id="Page_414">[414]</span>
d’indipendenza e di civile progresso, quali non ebbe
più mai: minacciata d’immediata servitù da questo o
quel signorotto, riuscì sempre a reprimerlo. È vero
che così si trovò poi inferma a repulsare la servitù
straniera; ma, senza discutere se l’unità ne l’avrebbe
salvata, chi dirà che fosse possibile prevederla nelle
condizioni dell’Europa d’allora? Francia, allora assai
più piccola, sudava per tutelare la propria nazionalità
contro gl’Inglesi: Spagna riscattava pezzi a pezzi la patria
dalla schiavitù araba: l’Impero greco disfacevasi di
tabe senile; i Turchi poteano spingere qualche correria
sulle nostre coste, ma lo sforzo principale drizzavano
contro Bisanzio. Gl’imperatori aveano forze tanto sproporzionate
alle pretensioni, che di qua dall’Alpi non
poteano avventurarsi senza l’ajuto de’ Ghibellini nostri;
così era venuto, così partito Lodovico Bavaro, senza
che pel suo venire prosperassero i Ghibellini, o del
partir suo vantaggiassero i Guelfi.
</p>

<p>
Capo nominale di questi come legato pontifizio, il
cardinale Del Poggetto, creato conte della Romagna e
marchese d’Ancona, continuava la sua tirannia, che
spegnava gli spiriti repubblicani; e fingendo allestire a
Bologna un palazzo pel papa, il quale andava ripetendo
volesse restituirsi in Italia e stanziare in quella città,
fece una fortezza, e collocativi i suoi Guasconi, ed altri
nelle cariche e fin nell’arcivescovado, sbraveggiava quella
repubblica. Tentò pure, coi modi allora in uso, imprigionare
i primarj cittadini: ma il popolo tumultuante
l’obbligò a rilasciarli.
</p>

<p>
Voleva anche sottrarre Ferrara al marchese d’Este,
ma una segnalata vittoria scompigliò i papalini e diè
prigioni i principali signori di Romagna che con essi
militavano. Il marchese li rilasciò, ma dopo esserseli
guadagnati, onde presto cominciò tutta Romagna a
rialzare la testa. I Bolognesi, spinti da Brandaligi Gozzadini
<span class="pagenum" id="Page_415">[415]</span>
e Collazio Beccadelli, uccidono parecchi soldati (1333),
assediano il legato stesso, che, salvo solo per l’interposizione
de’ Fiorentini, dovette ritornarsene in Avignone,
dopo avere in Italia sprecato tanti milioni e tanto sangue,
nulla acquistando, molto sperdendo, e facendo
aborrite le sante chiavi e men gelosa la libertà. Di fatto
i Bolognesi non tardarono a ridursi a signoria di Taddeo
Pepoli figlio di Romeo (1337), il quale promise annuo
tributo alla Chiesa purchè assolvesse la città dall’interdetto
ove era incorsa col cacciare il legato, e si assodò
colle solite persecuzioni e coll’appoggio solito delle
bande mercenarie.
</p>

<p>
Papa Giovanni XXII avea continuato a perseguitare
Lodovico Bavaro. Il quale vedea Polacchi e Lituani
rompergli guerra, la Germania irrequieta del trovarsi
priva degli uffizj divini, sollevato come anticesare Carlo
di Boemia, figlio di Giovanni di Luxemburg: sicchè, temendo
Dio e gli uomini, offriva disfare quanto avea
fatto contro della Chiesa e degli alleati di essa, implorare
l’assoluzione, e per isconto andare crociato. Ma il
re di Francia mandò ad Avignone, minacciando confiscare
i beni de’ cardinali e guaj al nuovo papa Benedetto
XII, il quale ai vescovi che lo supplicavano di pace
rispose con lagrime agli occhi, esserne impedito da re
Filippo. Tali erano i papi in terra altrui.
</p>

<p>
Lodovico, a cui per prima condizione poneasi che
abdicasse, vi si disponeva; ma gli elettori e gli Stati
non gliel soffersero, cassarono la condanna papale,
tolsero l’interdetto, e proclamarono che l’autorità imperiale
emana immediatamente da Dio, nè all’eletto
fa mestieri di conferma papale; vacante l’impero, n’è
vicario l’elettor palatino; basta essere coronato re dei
Romani per valere quanto l’imperatore coronato a
Roma; e se il papa ricusi, può qualsivoglia vescovo
adempiere la cerimonia della coronazione. Benedetto,
<span class="pagenum" id="Page_416">[416]</span>
cui la decisione fu notificata, dovette obbedire al re di
Francia, e una scomunica riboccante<a class="tag" id="tag289" href="#note289">[289]</a> d’imprecazioni
avventare a Lodovico, che del resto, ispirato da
frati apostati, tornava dalla sommessione all’arroganza:
ma infine non faceva se non difendere l’indipendenza
del regno affidatogli. Cacciando all’orso presso Monaco,
Lodovico cascò d’apoplessia (1347), e imperatore incontrastato
rimase Carlo di Boemia.
</p>

<p>
Papa Benedetto, lontano dall’ostinarsi all’abbassamento
de’ Ghibellini in Italia, che tanti tesori era costato
al suo predecessore, nel primo concistoro dichiarò
non dovere nè la romana, nè altra Chiesa sostenere i
proprj diritti colle armi<a class="tag" id="tag290" href="#note290">[290]</a>, e mandò Bertrando di Deux
arcivescovo d’Embrun perchè mettesse pace, come in
molti luoghi riuscì. Ma la pace è buona quando fondata
su forti basi, e qui vedemmo come invece servisse a
consolidare tante piccole tirannie. Più non bastando
l’invecchiato re Roberto a mantenere la primazia ai
Guelfi, rivaleva la parte opposta. Principali n’erano i
Visconti; e i Milanesi, grati dell’averli salvi dallo straniero,
elessero Azzone signor perpetuo (1328) a voti unanimi,
presto imitati da Bergamo, Pavia, Piacenza, Cremona,
Brescia, Pizzighettone, Borgo San Donnino, donde egli
snidava le guarnigioni forestiere; gli si diedero Crema,
Lecco, Treviglio, Vigevano, Caravaggio, Cantù; Como
<span class="pagenum" id="Page_417">[417]</span>
gli fu offerta da Franchino Rusca, che si riservò il
contado di Bellinzona; tolse Lodi ad un Tremacoldo
mugnajo, che l’aveva usurpata ai Vestarini. Suo zio Giovanni,
vescovo di Novara, fintosi malato, ricevette in
palazzo le visite de’ cittadini di primo conto, e di Caccino
Tornielli signore della città; ed ivi coltolo e imprigionato,
introdusse in Novara il nipote.
</p>

<p>
Cessati i nemici esterni, i Visconti si molestavano tra
di loro. Marco, zio di Azzone, valoroso ma turbolento,
dicemmo come fu tolto di mezzo assassinandolo. Lodrisio
suo cugino, al quale era toccato il contado del
Seprio, e che già due volte avea cospirato contro i parenti,
col denaro datogli da Mastin della Scala che volea
sbrattare Vicenza dai Tedeschi rimasti alla partenza
del Bavaro, sotto un Raimondo di Giver, detto il capitano
Malerba, soldò costoro, gli aggomitolò in una
compagnia detta di San Giorgio (1339) e menolli sulla campagna
lombarda a rapire e taglieggiare; e fattosi forte
nel suo contado, minacciava Milano. I cittadini, vedendosi
sovrastare il saccheggio e gli altri guai d’una invasione,
presero a stormo le armi, e condotti da Azzone
e da Luchino suo zio, affrontarono quei ribaldi a Parabiago (21 febb.).
Quivi, in sulla neve, si fece la battaglia più sanguinosa
che si combattesse prima di Carlo VIII; e già
Luchino era stato preso e l’esercito scarmigliato, quando
una riserva di Savojardi si buttò sopra i Tedeschi che
si sbandavano a saccheggiare, li ruppe affatto, ed assicurò
la vittoria.
</p>

<p>
Tanto terrore aveva incusso quella masnada, che la
battaglia di Parabiago restò nelle tradizioni popolari
più viva che non quelle di Legnano e d’Alessandria:
e consacrandola col meraviglioso, si disse che Sant’Ambrogio
era stato veduto in aria a cavallo, staffilando
gli stranieri: laonde d’allora in poi egli fu dipinto
<span class="pagenum" id="Page_418">[418]</span>
in quell’atto, così dissonante dalla sua mansueta fermezza<a class="tag" id="tag291" href="#note291">[291]</a>.
</p>

<p>
Que’ masnadieri si sparpagliarono per la campagna
guastando, finchè furono distrutti con orribili supplizj.
«Ed io (dice un contemporaneo) ne ho visti venire a
Roma da dugencinquanta, a piedi, quai cogli sproni
attaccati alla coreggia, quai con una targhetta, e chi
portando un cimiero, chi cavalcando un ronzino secondo
sua condizione». Il Malerba prese servizio nel Canavese
con trecento barbute, combattendo pei signori di Valperga
contro quelli di San Martino.
</p>

<p>
Di tale vittoria assai ringrandì Azzone: il quale,
ricco di tutte le virtù che possono stare coll’ambizione,
comprese che il primo dovere, come il primo accorgimento
dopo le rivoluzioni, è il perdonare; il secondo,
indorar le catene. Tutto pace, alla città circondò buone
mura con cento e più torri e porte marmoree: le vie
pulì e ammattonò; eresse un palazzo e chiamò a dipingerlo
Giotto ed altri minori, e vi sfoggiò una sontuosità
principesca; primo di sua famiglia pose il proprio
nome e la biscia sulle monete.
</p>

<p>
Morto (1339) di soli trentasette anni<a class="tag" id="tag292" href="#note292">[292]</a>, il maggior consiglio
pregò gli zii Giovanni e Luchino a succedergli.
Il primo continuò a far da prete; Luchino, come il
predecessore, ebbe briga cogli Estensi, cogli Scaligeri,
i Gonzaga, i Pepoli, dominanti nelle vicine città di
<span class="pagenum" id="Page_419">[419]</span>
Modena, Verona, Mantova, Bologna. Dai Gonzaga comprò
Parma: acquistò Asti, distruggendovi la famiglia
dei Solari guelfa, signora di ventiquattro castelli; ebbe
pure Bobbio, Tortona, Alessandria; a re Roberto tolse
Alba, Cherasco ed altre terre in Piemonte; ottenne fin
l’alto dominio sulla Lunigiana; e colla forza e l’astuzia
crebbe la signoria, e l’assodò a scapito delle giurisdizioni
comunali e de’ privilegi delle città. Fu severissimo
contro i turbatori della pace; i masnadieri, solito postumo
delle guerre, con supplizj atroci sterminò; gli amici di
Azzone aborrì, i nepoti tenne relegati, non amò altri
che i proprj bastardi, e sì poco fidava degli uomini,
che avea sempre a fianco due mastini, pronti ad avventarsi
a chi egli accennasse. Tuffò nel sangue le congiure
vere o supposte, e se ne valse per fiaccare la nobiltà,
della quale incamerando i larghissimi possessi, ingrossava
l’erario pubblico e il proprio. È singolarmente
ricordato lo eccidio della casa Pusterla, di derivazione
longobarda, una delle più antiche e poderose di Milano,
e della quale egli mandò al supplizio Franciscolo con
due o tre bambini e colla moglie Margherita Visconti,
odiata da lui perchè repugnante dagli osceni suoi
omaggi<a class="tag" id="tag293" href="#note293">[293]</a>.
</p>

<p>
<span class="pagenum" id="Page_420">[420]</span>
</p>

<p>
Delle sue scostumatezze fu ripagato. Sua moglie
Isabella de’ Fieschi, fingendo andare per voto a Venezia
alle famose feste dell’Ascensione, si fece accompagnare
giù per il Po da fastoso corteo di dame e cavalieri, di
deputati di tutte le città suddite a Luchino, e da interminabile
caterva di camerieri e palafrenieri, quasi a
far prova e pompa della grandezza di casa Visconti,
passando di città in città, ricevuta con emulazione di
tripudj. In realtà essa v’andava per isbandarsi a’ suoi
amori; nel che imitata dalle compagne, scandolezzò fin
quell’età poco scrupolosa. Luchino, informato del proprio
scorno dopo tutti gli altri, come è il solito, lasciossi
intendere lo laverebbe nel sangue; ma vuolsi che Isabella
pigliasse il tratto innanzi, e un giorno, di ritorno
dalla caccia, lo ristorasse con una bevanda della quale
morì (1349). Riprovevole come uomo, fu principe operosissimo;
favorì ai poveri dispensandoli dal servizio militare, e
nella terribile carestia del 1340 ne manteneva quarantamila;
non punì i Guelfi benchè ghibellino; vietò di
atterrar le case de’ ribelli; istituì un podestà unicamente
per nettare le vie dai ladri; dava facile udienza a tutti;
dalla peste nera salvò lo Stato con rigorosissimi provvedimenti.
Fabbricò suntuosamente, verseggiò, e ottenne
lodi dal facile Petrarca, che stette lungamente in
quella corte e nella suburbana campagna di Linterno.
</p>

<p>
Giovanni suo fratello, ch’era divenuto arcivescovo di
Milano, allora unì al pastorale la spada. Piacevole, liberale
a dotti ed artisti, destinò sei professori che
commentassero la <i>Divina Commedia</i>; insieme destro
e oprante, arrivò a dominare diciotto città, fra cui
Genova.
</p>

<p>
<span class="pagenum" id="Page_421">[421]</span>
</p>

<p>
In questa irrequietissima repubblica re Roberto era
riuscito a rimpatriare Guelfi e Ghibellini, e fare che gli
uffizj si distribuissero in proporzioni eguali; ma ben
tosto i Ghibellini rivalsero, e cacciarono i Fieschi e il
capitano postovi dal re di Napoli. Allora fu ripristinato
l’antico governo con due capitani del popolo e un podestà
di parte ghibellina, oltre l’antico abate: ma i
Guelfi, fatto nodo in Monaco, poco tardarono a ritornare.
I nobili, quasi soli capitani e piloti, vessavano la
ciurma, usando prepotenze sulle navi come in terra.
Nella flotta mandata a servigio di Filippo VI di Francia (1338)
contro l’Inghilterra sotto Antonio Doria, i marinaj,
maltrattati perchè lagnavansi dei soldi fraudati, giunti
a terra chiedono vendetta, e colla gente di Voltri, Polcevera,
Bisagno si attestano a Savona, declamando
contro l’oligarchia; gli artigiani fan causa con loro, e
nominano due consoli; i popolani di Genova levansi
anch’essi per ricuperare la libera elezione dell’abate. Si
delibera, e non venendosi a un fine, un battiloro grida: — Sapete
che? eleggiamo abate Simon Boccanegra» (1339).
Tutti ricordano i servigi di sua casa, e — Sì, sì, andiamo
dal Boccanegra».
</p>

<p>
Questo, forse non a caso, si trovava là in mezzo
alla folla; onde i vicini lo alzano sulle braccia fra i
viva e riviva. Egli, ottenuto silenzio, rammenta: — Io
son nobile ed i miei hanno sostenuto dignità più elevate;
onde, diventando abate, verrei a degradarmi». E
il popolo: — Ebbene, sii signor nostro». Ma egli: — Nol
posso, perchè avete de’ capitani. — Sii dunque
doge», e in trionfo lo portarono a San Siro esclamando: — Viva
il popolo, viva i mercanti, viva il doge», e tra
quel brio si sveleniscono contro le case dei Doria e dei
Salvagi<a class="tag" id="tag294" href="#note294">[294]</a>.
</p>

<p>
<span class="pagenum" id="Page_422">[422]</span>
</p>

<p>
Da questa tumultuaria risoluzione, che volemmo addurre
per esempio delle altre, restò ferita di grave colpo
la nobiltà, poichè il popolo avea nominato, non più
magistrati subalterni, ma il sommo. Era esso però
capace di soffrire un governo? I più dei nobili si ritirarono
ne’ loro castelli, ma non sempre vi furono
sicuri. Avendo il marchese Del Carretto guasti i piani
d’Albenga, il doge spedì gente contro di lui, e specialmente
nove vascelli che tornavano dalla guerra di
Spagna, non lasciando smontarne alcuno. Il marchese
mandò scusarsi, ma il doge rispose voleva vederlo in
Genova. Ed egli, assicurato della vita, vi venne; ma il
popolo cominciò a gridargli <i>Mora, mora</i>, e il doge lo
fece buttare in prigione, donde rinunziò Varigotti, il Finale,
il Cervo e l’altre sue terre e feudi.
</p>

<p>
Per quanto il Boccanegra, attivo e sperimentato, in
cinque anni d’amministrazione rinvigorisse la giustizia,
ed assoggettasse ai magistrati il circostante territorio,
non potè assodar la pace, onde depose il comando (1345), che
fu dato a Giovanni da Murta. Alle scosse interne si
mescolavano guerre esteriori, e il mare d’Azof e la
Propontide erano bagnate di sangue genovese; poi davanti
Alghero di Sardegna la loro flotta fu sbarattata
dai Veneziani uniti co’ Catalani, lasciando tremilacinquecento
prigioni. Al tempo stesso Giovanni Visconti
affamava la città, proibendo di recarvi grani; del che
scoraggiati i Genovesi, presero il miserabile spediente
di sagrificare la libertà (1353) e si esibirono ad esso Visconti.
</p>

<p>
Gli ambasciadori dicevano al Petrarca: — Non paura
de’ nemici, non diffidenza delle forze nostre ci costringe,
ma ribrezzo dell’intestina sconcordia, perchè i principali
nobili vogliono profittare dell’occasione onde ridurre
la patria al servaggio; sicchè il popolo, perseguitato
dai vincitori e da cittadini peggiori de’ nemici, ci
invia ad implorare la protezione d’un principe giusto e
<span class="pagenum" id="Page_423">[423]</span>
potente». Introdotti nel consiglio, dissero al Visconti: — Veniamo
per ordine del popolo genovese offrirvi
la città di Genova e i suoi abitanti, il mare, la terra, gli
averi, le speranze loro, le cose divine e le umane,
quanto insomma è da Corvo a Monaco, coi patti convenuti».
Il Visconti rispose, accettava non per estendere
i suoi confini, ma per compassione a un popolo oppresso;
si obbligava proteggerli, rendere giustizia, soccorrere
la repubblica contro chi che fosse, e pregava
per ciò Iddio e tutti i santi, dei quali recitò una litania<a class="tag" id="tag295" href="#note295">[295]</a>.
E subito mandò vettovaglie, fece aprir comunicazioni
fra il suo paese e questo, rappattumò le fazioni, diede
quanto bastasse per raddobbare la flotta, colla quale,
avendo invano intromesso la mediazione del Petrarca,
entrati nell’Adriatico sotto il comando di Paganino
Doria (1353), i Genovesi sconfissero e presero l’ammiraglio
veneto Niccolò Pisani con cinquemila ottocensettanta
uomini, e obbligarono i Veneziani a chieder pace, pagare
ducentomila fiorini d’oro, e rinunziare per tre anni
al commercio sul mar Nero, eccetto Caffa.
</p>

<p>
Adunque i Visconti possedevano tutta Lombardia, la
Liguria, parte del Piemonte e della Romagna, e minacciavano
la Toscana. Tanta potenza era bilanciata dai
signori della Scala di Verona, i primi che, senza possedere
antichi feudi ereditarj, aspirassero ad estesa
signoria. Succeduti in una parte de’ dominj di Ezelino,
stettero capitani de’ Ghibellini contro Roberto re e
Giovanni XXII, e favoriti dagl’imperatori (1312). Cane, che
da’ suoi partigiani ottenne il nome di Grande, seppe
sostenerlo nella non lunga vita; abbellì Verona; letterati
ed artisti accoglieva; savio in consigli, e, cosa rara fra
que’ signorotti, fedele alle promesse; prode e fortunato
in armi, sicchè, oltre Verona sua sede, recossi in mano
<span class="pagenum" id="Page_424">[424]</span>
Feltre, Belluno, Treviso. Ma non teneva assodata la
propria grandezza finchè non acquistasse anche Padova.
</p>

<p>
Questa città, rifattasi dalla tirannia di Ezelino al
favore della libertà, avea sottomesso Vicenza e Bassano,
e fioriva di studj per la sua Università; ma trasmodando
nella democrazia, escludeva dal governo tutti i nobili:
eppure affidava larghi poteri alla famiglia de’ Carrara,
sopravissuta alle altre della Marca. Come guelfa, era
incorsa nell’ira di Enrico VII, che incitò Vicenza a
sottrarsele, e che diede questa a governare a Can della
Scala, suo braccio destro. Cane vi introdusse soldati
mercenarj, soprusò militarmente e aprì guerra ai Padovani.
Il territorio n’andò guasto; file di contadini
vedeva lo storico Ferreto condotti tratto tratto in Vicenza
colle mani legate alle reni, e trattati alla peggio finchè si
riscattassero; nè maggiore umanità mostravano i mercenarj
di Padova. Frequenti tornavano a battaglie, ciascuno
coi proprj alleati; e Padova riuscì a mettere
in piedi quarantamila fanti e diecimila cavalli<a class="tag" id="tag296" href="#note296">[296]</a>;
tant’era in fiore sinchè non la guastò una terribile
epidemia.
</p>

<p>
Dentro v’erano perseguitati i Ghibellini; e i Carrara,
blandendo alle invidie del vulgo e gridando — Viva il
popolo, morte ai traditori», assalsero chi ostava alle
loro ambizioni (1314), e massime Pietro Alticlinio, ricco e
creduto avvocato, nella cui casa, allora data al saccheggio,
si pretese trovar le prove dei più atroci delitti<a class="tag" id="tag297" href="#note297">[297]</a>.
Esso e i parenti e gli amici furono mandati a strazio;
lo storico Albertino Mussato, reo d’aver proposta una
tassa e di starne formando il catasto, a fatica si salvò.
</p>

<p>
Intanto continuava la guerra collo Scaligero, sebbene
più di oltraggi e latrocinj che d’uccisioni; e nell’assalto
di Vicenza, Giacomo Carrara, caduto prigioniero di
<span class="pagenum" id="Page_425">[425]</span>
Cane, s’intese con esso per darsi di spalla nelle mutue
ambizioni. Di fatto, valendosi della stanchezza prodotta
dalle lunghe ostilità, Rolando di Piazzola giureconsulto<a class="tag" id="tag298" href="#note298">[298]</a>
con una brava arringa persuase i Padovani
a scegliersi un principe, e Giacomo Carrara fu proclamato.
Marsiglio suo nipote non tardò a guastarsi con
Cane, e a’ danni di lui invitò il duca di Carintia e Ottone
d’Austria. Con Tedeschi e Ungheresi, che i cronisti
fanno ascendere a quindicimila cavalli, vennero quelli
saccheggiando il Friuli come Dio vel dica; e il Padovano
e tutta Lombardia spedivano soldati per arrestare quel
flagello: ma Cane riuscì meglio col denaro, facendoli
dar volta senza che avessero danneggiato altro che gli
amici. Poi si vendicò dei Padovani guastando se alcun
<span class="pagenum" id="Page_426">[426]</span>
che vi era rimasto non guasto; e seguitò le nimicizie
tanto, che indusse Marsiglio a cedergli Padova (1328), e così
si trovò contentato del lungo desiderio.
</p>

<p>
Mastino II, succeduto a lui con coraggio eguale e
ambizione maggiore, ebbe Parma a patti, occupò Brescia
cacciandone il vicario di Giovanni di Luxenburg,
e abbandonando i Ghibellini alla vendetta de’ Guelfi.
Tenea corte splendidissima; lo storico Cortusio lo trovò
circondato da ventitre principi, spossessati dalle catastrofi
consuete; durante il pranzo, musici, buffoni, giocolieri;
le sale erano coperte di quadri rappresentanti
le vicende della fortuna; appartamenti aveva allestiti
con simboli e insegne convenienti alla varia condizione
di chi gli cercava ricovero, il trionfo pe’ guerrieri, la
speranza per gli esuli, le muse pei poeti, Mercurio per
gli artisti, il paradiso pei predicatori<a class="tag" id="tag299" href="#note299">[299]</a>.
</p>

<p>
<span class="pagenum" id="Page_427">[427]</span>
</p>

<p>
Lucca era stata da re Giovanni venduta ai Rossi, e
Firenze diè commissione a Mastino (1335) di trattarne per essa
la compra: egli strinse la pratica, poi per le spese e
l’incomodo pretese trentaseimila zecchini. Sperava sgomentarli
coll’enorme domanda, ma i Fiorentini senza
dibattere un soldo accettarono: se non che egli allora
soggiunse non aver bisogno di siffatte miserie, e tenne
per sè la lieta città. Così sopra nove ebbe balìa, le
quali gli rendeano l’anno settecentomila fiorini, quanti
neppur la Francia al suo re. E meditava nulla meno
che farsi signore di tutta Italia; intanto Lucca gli sarebbe
scala a sommettere la Toscana, mediante l’alleanza
co’ signorotti degli Appennini.
</p>

<p>
Firenze legossi al dito l’affronto ricevuto da Mastino,
<span class="pagenum" id="Page_428">[428]</span>
e gli ruppe guerra; dove, se sottostava di valor militare
e d’alleanze, avea denaro e volontà di spenderlo
per l’onor nazionale. Avrebbe dovuto sostenerla la lega
guelfa; ma re Roberto era invecchiato; Bologna non
pareva aver recuperato la libertà che per tempestare
sanguinosamente fra Scacchesi e Maltraversi; Siena e
Perugia erano minacciate da Pier Saccone de’ Tarlati
signore di Pietramala, che, avendo spossessato la famiglia
d’Uguccione della Faggiuola, gli Ubertini, i conti
di Montefeltro e Montedoglio, dominava su tutte le
montagne della Toscana e della Romagnola, oltre Arezzo
possedeva Castello e Borgo Sansepolcro, ed essendosi
alleato con Mastino, di molto pregiudizio poteva essere
ai Fiorentini. Essi dunque cercarono un amico
lontano.
</p>

<p>
I Veneziani, che fin allora non s’erano mescolati alle
vicende del continente italiano se non come stranieri,
e che nessun’ombra prendeano dalla vicinanza de’ vescovi
di Padova, di Vicenza, d’Aquileja, vennero sospettosi
dell’incremento degli Scaligeri. In fatti Mastino
pensò sottrarre i suoi paesi alla privativa che i Veneziani
s’arrogavano di somministrare il sale; onde eresse
fortezze sul Po per esigere gabelle da chi lo navigasse,
e proteggere le saline colà stabilite. Ne venne rottura,
e Venezia pigliò concerto con Firenze, la quale pagando
metà delle spese, si obbligava a lasciarle tutti gli acquisti.
Capitanò la loro lega Pietro de’ Rossi, famiglia già
signora di Lucca e Parma, la qual ultima pure era stata
obbligata a cedere a Mastino dopo che si vide tolti
anche i castelli aviti attorno a Pontremoli. Pietro, che
aveva rinomanza del cavaliere più perfetto d’Italia, appoggiato
a molte bande tedesche, condusse prosperamente
i collegati contro lo Scaligero. Intanto i Fiorentini
indussero il Saccone a vender loro la signoria
d’Arezzo, dove costituirono una magistratura propria. In
<span class="pagenum" id="Page_429">[429]</span>
Lombardia poi sollecitavano quanti erano nemici allo
Scaligero; e Azzone Visconti, i Gonzaga, i Carrara, gli
altri da lui spodestati collegaronsi <i>ad desolationem et
ruinam, dominorum Alberti et Mastini fratrum de la
Scala</i>, spartendosene in fantasia i possessi e ribellandogli
le città. Padova fu presa (1338), arrestandovi Alberto: ma
l’essere morto in battaglia Pietro de’ Rossi troncò il
corso alle vittorie. Mastino, ridotto alle strette, maneggiò
la pace, cedendo molti acquisti; Padova tornava ai
guelfi Carraresi, Brescia al Visconti; i Veneziani occupavano
Treviso, Castelfranco e Céneda, primi loro possessi
di Terraferma, e otteneano libera la navigazione
del Po.
</p>

<p>
Mastino, amareggiato dai disinganni, infellonì; sospettando
del vescovo Bartolomeo della Scala, per
istrada lo ammazzò, donde fu scomunicato dal papa;
poi, fatta onorevole ammenda, ricevè il titolo di vicario
pontifizio.
</p>

<p>
Anche Parma gli fu tolta (1341) dai Correggio suoi zii
a cui l’avea fidata; sicchè, interrottagli la comunicazione
con Lucca, esibì questa a Firenze, che con ciò
avrebbe potuto rifarsi dei seicentomila fiorini che le
era costata la guerra di Lombardia. Ma mentre essa
stitica sul prezzo, i Pisani, che se ne sentivano minacciati,
la prevengono e la occupano coll’ajuto dei Visconti e
d’altri Ghibellini e massime di fuorusciti, lieti di sottrarsi
dalla incomoda vicinanza. I Fiorentini, tardi riconsigliati,
vollero ricuperarla facendo sforzi ingenti;
ma alfine le bande da essi assoldate furono sconfitte
alla Ghiaja.
</p>

<p>
Gli Scaligeri più non fecero che decadere (1387) e disonorarsi,
finchè ai tempi di Gian Galeazzo perdettero le
restanti giurisdizioni, e cessarono d’essere dominanti.
Verona ne attesta ancora co’ monumenti la grandezza,
e le loro tombe sono chiari testimonj delle arti risorte
<span class="pagenum" id="Page_430">[430]</span>
e non ancora svigorite colla servile imitazione<a class="tag" id="tag300" href="#note300">[300]</a>.
</p>

<p>
Al contrario, gli Estensi (1317), gridati nuovamente signori
di Ferrara, come dicemmo, vi aggiunsero Modena per
cessione di casa Pio, e da Carlo IV ottennero la conferma
de’ feudi imperiali di Rovigo, Adria, Aviano, Lendinara,
Argenta, Sant’Alberto, Comacchio importante
per le saline. Barcheggiando fra i papi, Venezia e Milano,
Obizzo III s’acconciò col papa, retribuendo un
annuo canone per Ferrara (1344). Comprò Parma da Azzone
Correggio per settantamila fiorini; ma mentre andava
a prenderne possesso, Filippino Gonzaga di Mantova,
ajutato da Luchino Visconti, l’appostò, molti della sua
scorta uccise, settecentoventidue condusse prigioni. I
più liberò a prezzo; ma Giberto da Fogliano e suo figlio
Lodovico tenne in una gabbia di ferro, ove morto questo
dalle ferite, il padre dovette rimanere col suo cadavere.
Filippino mosse guerra ad Obizzo e a Mastin
della Scala, e dopo gran viluppo di leghe e di guerre,
Parma fu comprata da Luchino (1340).
</p>

<p>
Oltre questi tiranni creati dal popolo, altri provenivano
dall’antica feudalità, e principale tra questi fu la
casa di Savoja. Da un cumulo di favole inventate o
raccolte da frà Jacopo d’Acqui (1003?), par di dedurre che
<span class="pagenum" id="Page_431">[431]</span>
capostipite di quella fosse un Umberto Biancamano,
forse discendente da Vitichindo emulo di Carlo Magno,
o da un sassone Beroldo nipote di Ottone III, che fu
vicerè d’Arles e conte di Moriana e del Ciablese.
Quest’origine argomentò il Guichenon per ordine di
Cristina di Francia vedova di Vittorio Amedeo I, quando
ella, aspirando a far salire quella casa al trono di
Germania, trovava opportuno il mostrarla oriunda da
una germanica.
</p>

<p>
L’altro concetto di Enrico IV d’unire sotto ai principi
savojardi tutta l’alta Italia, fece trarli da famiglia italiana,
cioè dai conti d’Ivrea: asserto portato dal giudizioso
Lodovico Della Chiesa, ed appoggiato nel secolo
scorso dal Napione, quando il perire di tutte le dinastie
italiche concentrava gli sguardi su quest’unica superstite;
poi nel secolo nostro colle nuove speranze di fare
di quel principato il piedistallo della futura Italia. Supposero
dunque che il Beroldo o Geroldo, favoleggiato
padre di Umberto, sia Ottone Guglielmo duca di Borgogna<a class="tag" id="tag301" href="#note301">[301]</a>,
figlio di re Adalberto e nipote di Berengario
II, re che furono d’Italia; pronipote di Gisla,
figlia di Berengario I imperatore; abnepote d’Anscario
marchese d’Ivrea, figlio di Guido di Spoleto, fratello di
Guido re d’Italia. Il Cibrario, che con viaggi e documenti
appoggiò quest’assunto, conchiude che «s’aspettano
documenti che forniscano la prova diretta di ciò»:
e di fatto, come in tutte coteste genealogie, non manca
se non l’anello che congiunga il ramo discendente coll’ascendente.
Del resto, che la famiglia regnante in
Piemonte indagasse avi incerti per ricordarsi e ricordare
<span class="pagenum" id="Page_432">[432]</span>
ch’è d’origine italiana, è la più perdonabile delle
vanità.
</p>

<p>
Che che sia de’ primi, ornati col titolo di conti di
Moriana, i successivi vi aggiunsero nuovi dominj anche
di qua dall’Alpi e nominalmente Aosta. La posizione
fra queste rendeva importante il marchesato di Susa, il
quale per le nozze della contessa Adelaide, celebre nelle
lotte de’ concubinarj e dell’imperatore Enrico IV, fu
unito al contado di Moriana (1045) nel figlio di lei Amedeo II;
pel quale innesto la casa di Savoja metteva un piede in
Italia. Quando Enrico IV veniva a invocar l’assoluzione
da Gregorio VII, Amedeo per concedergli libero passo
ne pretese cinque vescovadi in Italia e un’ubertosa
provincia della Borgogna, che forse fu il Bugey. Molti
sorsero pretendenti all’eredità di Adelaide, donde si
formarono parecchi contadi rurali e principati, e segnatamente
quelli di Monferrato e Saluzzo; e varj paesi
si stabilirono a Comune, fra cui Asti, riconosciuta libera (1098)
da Umberto II il Rinforzato<a class="tag" id="tag302" href="#note302">[302]</a>, il quale, a detta di
sant’Anselmo di Aosta, «usava del principato a mantenere
la pace e la giustizia», e fu forse il primo che
s’intitolasse conte di Moriana e marchese d’Italia.
</p>

<p>
Amedeo III, figlio di questo (1103), diede carta di Comune
a Susa, e ad onore di san Bernardo fondò in riva al lago
del Borghetto l’abbazia di Altacomba, celebre pei sepolcri
de’ principi di Savoja, sperperata al fine del
secolo scorso, restaurata ai dì nostri; come il padre, fu
alla crociata, e morì a Cipro. Umberto III, detto il Santo
<span class="pagenum" id="Page_433">[433]</span>
pel tenore di sua vita (1148), vedendo il Barbarossa voler attenuare
le giurisdizioni di lui colle ampie concessioni fatte
al vescovo di Torino, avversò quell’imperatore, poi
mediò la pace fra esso e i Lombardi. Tommaso I ampliò
le franchigie a Susa, le diede ad Aosta (1188), acquistò Testona,
Pinerolo, Carignano, e fu vicario di Federico II in Italia,
valendosi di tali dignità per reprimere i prelati e i baroni.
Ad Amedeo IV esso Federico conferì il titolo di
duca del Ciablese e conte d’Aosta, e una costui figlia
sposò al suo Manfredi che fu re di Sicilia (1233): legati così
agli Svevi, que’ duchi ebbero a patire dalla venuta di
Carlo d’Angiò, talchè si restrinsero di nuovo fra le Alpi.
Pietro, già ministro d’Enrico III d’Inghilterra, tornò
alla propria devozione i paesi di qua dell’Alpi (1263) fino a
Torino; conoscendo la necessità d’essere forte, munì il
paese, condusse truppe, regolò le finanze e la giustizia,
e fu detto il Piccolo Carlo Magno.
</p>

<p>
Salda alla monarchia, quella casa compresse i germi
di libertà comunale, che l’esempio delle lombarde confinanti
sviluppava nelle città subalpine; e nè guelfa nè
ghibellina, dalle altrui gare traea profitto per consolidarsi
di governo, di possessi, di forze. Nè poeti, nè storici
ne tramandarono i fasti, ma incerte tradizioni e
contraddicentisi, e soprannomi capricciosi.
</p>

<p>
Lungo sarebbe a seguire il dividersi e ricomporsi
di essa. Nel ramo di Piemonte Tommaso II era detto
anche conte di Fiandra e di Hainault perchè sposo a
Giovanna erede di que’ paesi e figlia di Baldovino IX
imperatore di Costantinopoli. In sette anni ch’egli regnò
colà, estese molto i Comuni (<i>keure</i>) al modo d’Italia:
perduta poi la moglie, tornò in patria, ed ampliò i possessi (1244),
e non solo ebbe dal fratello Amedeo IV il Piemonte
proprio, cioè il paese fra l’Alpi, il Sangone e il
Po, di cui era principal terra Pinerolo, ma Federico II
imperatore se l’amicò concedendogli Torino col ponte
<span class="pagenum" id="Page_434">[434]</span>
e col castelletto, Cavoretto, Castelvecchio, Moncalieri,
stato sostituito a Testona distrutta da Astigiani e Chieresi;
onde con questa linea sulla destra del Po dominava
le strade commerciali di Asti e di Genova con
oltremonte (1248): aggiunse il Canavese, Ivrea ed altre terre,
e fu nominato vicario imperiale dal Lambro in su.
</p>

<p>
Caduto Federico, egli corteggia il papa Innocenzo IV,
che dall’imperatore Guglielmo d’Olanda gli ottiene concessioni
nuove, e feudi, e diritto di moneta, di mettere
pedaggi, d’aprire mercati. Molto ebbe a cozzare con
Asti, e seppe interessare nel litigio Luigi IX di Francia,
il quale fece arrestare quanti Astigiani trovavansi colà.
A vendetta questi occuparono fin Moncalieri, a Montebruno
sconfissero Tommaso (1257), contro del quale essendosi
rivoltati i Torinesi, lo presero e consegnarono agli
Astigiani. Di Francia, d’Inghilterra, di Fiandra, dal
papa vennero preghiere a favor di lui; ma non fu voluto
rilasciare finchè non ebbe rinunziato a tutti i diritti
sopra Torino ed altri luoghi, dando statichi agli Astigiani
i proprj figliuoli.
</p>

<p>
Due nobili sposi tedeschi pellegrinavano a Roma,
quando, giunti nel Monferrato, la donna partorisce un
bambino, e quivi il lascia a nutrire. Essi muojono in
viaggio, e il fanciullo Aleramo acquista nome di valore;
e ito a soccorrere l’imperatore Ottone il Grande contro
Brescia, invaghisce di sè Adelaide figlia d’esso imperatore,
e con lei fugge tra i carbonaj de’ liguri monti;
finchè Ottone gli perdona, e gli assegna le terre fra
l’Orba, il Po e il mare, facendone i sette marchesati di
Monferrato, Garessio, Ponzone, Ceva, Savona, Finale,
Bosco. A un nuovo assedio di Brescia, Aleramo uccide
senza conoscerlo il proprio figlio Ottone; dagli altri
fratelli Bonifazio e Teodorico derivano le famiglie di
Bosco, Ponzone, Occimiano, Carretto, Saluzzo, Lanza,
Clavesana, Ceva, Incisa, e da Guglielmo i marchesi di
<span class="pagenum" id="Page_435">[435]</span>
Monferrato. Questi furono cantati spesso dai poeti, dei
quali è fantasia una tale origine, viemeno probabile
perchè nessuna figlia d’Ottone il Grande ebbe uno sposo
di quel nome. Qualunque però si fosse e di qualunque
tempo questo Aleramo, la sua discendenza dominò il
pendìo dell’Appennino ligure dalla riva destra del Po
fino a Savona; e ne vennero le famiglie che dominarono
il Monferrato, Saluzzo verso le sorgenti del Po, e le
città occidentali di Torino, Chieri, Asti, Vercelli, Novara,
disputandole ai Visconti e alla libertà comunale.
</p>

<p>
I marchesi di Monferrato vedemmo mescolarsi alle
vicende dell’Italia superiore e nelle crociate, tanto che
vennero i più illustri di quei dintorni, cercata l’alleanza
loro, temuta la nimicizia. Ma ristretti fra le ambizioni
de’ duchi di Savoja e de’ signori di Milano, non poterono
ampliarsi; intanto che una nobiltà potente, la quale
si vantava d’origine pari ai dominanti, li contrastava
dentro, non lasciando che il paese prendesse ordinamento
nè monarchico nè a popolo.
</p>

<p>
Bonifazio IV, essendogli tolto dai Musulmani (1222) il suo
principato di Tessalonica, per ricuperarlo cercò novemila
marchi a Federico II, dandogli in pegno i proprj
Stati; col che non solo dimezzò la propria potenza, ma
pose a repentaglio l’indipendenza del Piemonte, se la
casa Sveva non fosse perita. Anche a signori e Comuni
cedette le ragioni sopra molte città.
</p>

<p>
Guglielmo VI, detto il gran marchese, figlio a Margherita
di Savoja (1254), sposo ad Isabella di Glocester, poi a
Beatrice di Castiglia, maritò la figlia Jolanda al greco
imperatore Andronico II Paleologo, dandole in dote
l’infruttuoso regno di Tessalonica, e ricevendone grosse
somme e la promessa di cinquecento cavalieri, mantenuti
a suo servizio in Lombardia. Con questi egli facea
pendere la bilancia a favore de’ Guelfi o de’ Ghibellini,
secondo che vi si accostava. Per tradimento entrato in
<span class="pagenum" id="Page_436">[436]</span>
Torino, molti uccise, molti imprigionò, fra cui il vescovo
Melchiorre, che sempre avea contrariato i disegni del
marchese sulla sua patria, e che, non volendo far rilasciare
i suoi castelli al vincitore, fu ucciso. Mentre egli
andava in Spagna a trovare il suocero, Tommaso III
di Savoja lo arrestò a tradimento, e costrinse rinunziare
i diritti sopra Torino. Tornati con alquanti uomini
e denari, prometteva conquistar tutta Italia, ma vide
ribellarsegli le città, e fu preso dagli Alessandrini (1292), che
quanto visse lo tennero in una gabbia di ferro; morto,
vollero accertarsene col fargli sgocciolare sul corpo del
lardo bollente e del piombo fuso.
</p>

<p>
Allora le città di sua dipendenza consolidarono le
loro franchigie; molto paese fu occupato da Matteo
Visconti, che si vendicava del suo nemico, e che fu dai
popoli dichiarato capitano del Monferrato; sicchè il figlio
Giovanni II, succedutogli a quindici anni, si trovò ristretto
nel primitivo dominio. Questi fu l’ultimo di
quella linea; e morto improle (1305), doveva ereditarne la
sorella Jolanda. Se non che Manfredi di Saluzzo, del
sangue stesso, aspirava a quel dominio, e l’occupò armatamano;
e perchè prese anche molte delle terre
ch’erano state di Carlo d’Angiò, chetò i reali di Napoli
coll’accettare da loro come feudo il Monferrato, sebbene
non v’avessero titolo di sorta. L’imperatore greco spedì
Teodoro suo secondogenito, che sposata una figlia
d’Obizzino Spinola genovese per averne appoggio, coll’armi
recuperò l’eredità, e per combattere a vantaggio
i Visconti, dai vassalli esigette uomini e denaro di là
dal convenuto.
</p>

<p>
La casa di Savoja, che distesasi oltr’Alpi verso l’Elvezia
e la Francia, voltava le sue ambizioni all’Italia,
presto si trovò in gara coi marchesi di Monferrato;
e il possesso d’Ivrea fu seme di guerra, in cui arrivarono
ad acquistare sovranità sopra i conti di
<span class="pagenum" id="Page_437">[437]</span>
Piemonte e i marchesi di Saluzzo. Nel 1285, morto
Tommaso III, che dai marchesi di Monferrato avea ricuperato
il Piemonte, dovea succedergli il nipote Filippo;
ma Amedeo V di Savoja suo zio governò il paese come
suo, mentre a Filippo non restò che il titolo di principe
d’Acaja, col quale i suoi successori s’ingegnarono
di dominare qualche parte del Piemonte.
</p>

<p>
Esso Amedeo (1287), che assistette a trentacinque assedj,
e battagliò continuo col Delfino, col conte di Ginevra,
col sire di Faucigny e con altri, fu creato principe dell’impero
da Enrico VII suo cognato, che gli assegnò
pure la contea d’Asti, gloriosa repubblica scaduta dalla
sua grandezza: ma questa fu tenuta da Roberto di Napoli
finchè il marchese di Monferrato gliela tolse per
sorpresa, e se ne chiamò signore. Amedeo stabilì l’indivisibilità
della monarchia di Savoja e l’esclusione
delle femmine, e cominciò a pigliare il titolo di principe:
ebbe da Enrico anche Ivrea e il Canavese, e Fossano
dal marchese di Saluzzo. Allora detta monarchia
comprendeva otto baliaggi; Savoja, con cui la Moriana,
la Tarantasia e diciotto castellanie; la Novalesa con nove
castellanie; il Viennese con altrettante; la Bressa con
dieci; il Bugey con sette; il Ciablese con sedici; val
d’Aosta con cinque; val di Susa con tre.
</p>

<p>
Amedeo VI, detto il Conte Verde (1343) dal colore onde
comparve divisato egli e il cavallo in un torneo a
Chambéry, tolse alla contessa di Provenza Chieri, Cherasco,
Mondovì, Savigliano, Cuneo; bene amministrando
le finanze per l’abilità del ministro Guglielmo De la
Beaume, potè ottenere il Faucigny, comprare la baronia
di Vaud, e le signorie di Bugey e Valromey. Vedendo
agli antichi Delfini surrogata la Francia, potenza più
robusta, non sperò ingrandire ulteriormente da quel
lato, e si volse più specialmente all’Italia.
</p>

<p>
Passando l’imperatore Carlo IV dalla Savoja, Amedeo
<span class="pagenum" id="Page_438">[438]</span>
l’accolse con sommi onori, gli mosse incontro con sei
cavalieri banderesi riccamente in addobbo, lo convitò
suntuosamente, egli stesso e i suoi a cavallo servendolo
di vivande quasi tutte dorate, mentre due fontane
giorno e notte sprizzavano vin bianco e chiaretto, che
ognuno poteva prendere a piacere<a class="tag" id="tag303" href="#note303">[303]</a>. In ricompensa
fu costituito vicario imperiale, e fe pace con Giovanni
Paleologo di Monferrato, spartendosene il possesso. Ito
a Costantinopoli (1366) a soccorrere questo suo cugino, conquistò
Gallipoli, Mesembria, Lemona sopra i Turchi, assediò
Varna, e costrinse i Bulgari a far pace con esso imperatore.
Il papa abilitò i vescovi ad assolvere da usure
e mali acquisti chi contribuisse per essa impresa, concesse
al conte le decime ecclesiastiche, mentre ciascun
feudo dava armi ed oro. Il conte se ne valse per continuare
anche poi le esazioni; col papa entrò in lega a
danno de’ Visconti qual capitano generale; e neppure
alla pace volle restituire alcuni castelli ad essi occupati,
avido sempre di gloria e denaro; ma per ottenere la
prima rovinò le finanze, ed oltre impegnare a lombardi
ed ebrei le gemme e gli argenti, vendette gli uffizj.
Aspirava a formare uno Stato solo, riunendo a Savoja
il Piemonte tolto ai principi d’Acaja, e mozzando le
giurisdizioni feudali: ma in quanto acquistava verso
l’Italia introduceva forme d’amministrazione alla francese,
restringeva in senso principesco i liberi statuti;
moltiplicò le imposizioni, fallì alla fede quando gli giovò,
servì agli stranieri nel conquisto di Napoli (1383), dove morì
miseramente (Cap. <span class="smcap lowercase">CXIV</span>). Dell’ordine dell’Annunziata,
da esso istituito, abbiamo già parlato<a class="tag" id="tag304" href="#note304">[304]</a>.
</p>

<p>
<span class="pagenum" id="Page_439">[439]</span>
</p>

<p>
Amedeo VII, soprannomato il Conte Rosso, più valente
in armi che in consigli, si tenne all’amicizia di
Francia come il padre. Ai tempi di Carlo Magno, la
Provenza già era divisa in contadi, due dei quali formavano
quel che ora dicesi di Nizza. I popolani di
questa, mentre Raimbaldo loro conte stava oltremare
crociato, si vendicarono in libertà; e quegli, reduce, si
accontentò d’esservi console. Non era spenta però la
soggezione, e Nizza nel <span class="smcap lowercase">XII</span> secolo obbediva ai conti di
Arles, il restante paese a quelli di Tolosa, di Forcalchieri,
d’Orange, del Balzo, finchè i conti di Barcellona si fecero
marchesi di Provenza. I Nizzardi spesso tentarono,
alfine riuscirono a sottrarsene nel 1215 giurando la
<i>compagnia</i> di Genova, e i marchesi di Provenza giuravano
rispettare i loro statuti. Con Beatrice, figlia di
Raimondo Berengario, passò quel dominio a Carlo
d’Angiò, che ne fece fondamento alla futura sua grandezza
in Italia. Frattanto le fazioni non risparmiavano
Nizza, e la città era divisa fra nobili che abitavano la
villa di sopra, e cittadini della villa di sotto. I mali cui
andò soggetta la stirpe di re Roberto di Napoli, furono
risentiti dai Nizzardi, finchè regnando il fanciullo Ladislao,
essi per opera dei Grimaldi chiesero ad Amedeo
VII di venire aggregati al suo dominio. Amedeo vi
riunì i contadi di Ventimiglia e Villafranca (1388) e la valle di
Barcellonetta, allegando o crediti verso le due case
d’Angiò, o dedizione de’ baroni, o il titolo di vicario
imperiale.
</p>

<p>
Amedeo da un ciarlatano lasciossi dare un beveraggio
che rifiorisse la sua debolezza, e gliene costò la vita (1391).
Bona di Berry sua vedova e sospetta autrice della morte
di lui, fatta reggente, tempestò in contese di potere
colla suocera e coi grandi, in guerre coi conti di Ginevra,
coi vescovi di Sion, con Berna, con Friburgo, coi
parenti; e menò pace. Amedeo VIII, loro figlio, detto
<span class="pagenum" id="Page_440">[440]</span>
il Pacifico perchè all’armi preferì la politica, con questa
vantaggiò assai, attento a tor via i feudi, trarre a sè il
Monferrato e Saluzzo, rodere il Milanese. Ebbe in fatti
omaggio dagli Avogadri di Quinto, di Quaregna, di Valdengo,
di Casanova, di Collobiano, di Pezzana, dagli Alciati,
dagli Arborj, dai Dionisj, dai Pettinati, da molti monasteri
e Comuni, tra cui val d’Ossola, e infine anche da
Vercelli. Questa città, che vedemmo (vol. <span class="smcap lowercase">VI</span>, p. 201) una
delle prime ad acquistar le franchigie municipali, e delle
più gloriose nel sostenerle, straziò le proprie viscere nelle
fazioni degli Avogadri coi Tizzoni, della società nobile
di Sant’Eusebio colla popolana di Santo Stefano, e infine
cadde in signoria de’ Visconti di Milano. Amedeo VIII,
il cui avo già aveva acquistato Santhià, San Germano e
Biella, e che riceveva omaggio dai tanti Avogadri di
quel paese, soggettava or per forza or a persuasione
alcuni Comuni, profittando delle discordie scoppiate nel
Milanese alla morte di Gianmaria Visconti; poi dal costui
successore ottenne Vercelli, col patto di spiccarsi
dalla lega con Venezia e Firenze.
</p>

<p>
Acquistò inoltre il Genevese (1414), disputato fra molti dopo
finita la stirpe dei prischi conti; e il Piemonte quando
si estinsero i principi d’Acaja. A questo titolo erasi
dovuto accontentare Filippo di Savoja (1294); ma sebbene del
Piemonte giurasse vassallaggio alla Savoja, lo tenne
come indipendente, e così suo figlio Jacopo; onde i
signori di Savoja miravano sempre a tarparli, intanto
che il paese era mal condotto dal dover obbedire a
due padroni, e soddisfarne i bisogni o l’avidità. Lodovico,
il quale di buoni ordini confortò il Piemonte e di
studj Torino, fu l’ultimo principe d’Acaja (1418); Amedeo VIII
occupò il paese di lui, e da quell’ora principe di Piemonte
fu il titolo del primogenito di Savoja.
</p>

<p>
I signori d’Acaja e quelli di Savoja aveano sempre
avuto l’occhio a sottomettere i marchesi di Saluzzo e
<span class="pagenum" id="Page_441">[441]</span>
di Monferrato. I primi, dopo lunghe persecuzioni, prestarono
omaggio al conte di Savoja, ricevendo il paese
come feudo (1413). Nel Canavese fra le due Dore dominavano
i conti di Biandrate, di cui già parlammo, e i marchesi
del Canavese, forse discendenti da Arduino re d’Italia,
divisi ne’ due rami di Valperga e di San Martino, suddivisi
in moltissimi altri col titolo di conti, quali erano i Valperga
di Masino, di Cuorgnè, di Salassa, di Rivara, di
Mazzè, e i San Martino d’Agliè, di Brosso, di Strambino,
di Sparone, di Castellamonte. Le due famiglie divennero
nemiche, e colla bandiera ghibellina i Valperga, colla
guelfa gli altri si recarono guerre micidiali, cui presero
parte i vicini. Anche i popolani del Canavese, stanchi
di queste baruffe, insorsero col nome di Tuchini, e
trascorrendo agli eccessi consueti della plebe attizzata,
uccisero, violarono, rubarono, arsero castelli, posero al
tormento feudatarj, sinchè furono domati colle armi
dal duca di Savoja, che raccomandò ai signori di trattar
meglio i villani, e meglio stabilì i doveri de’ vassalli.
Eguali moti popolari erano scoppiati nella Tarantasia,
nel Vercellese, nella Moriana.
</p>

<p>
Di tali scompigli volle fare suo pro Giovanni marchese
di Monferrato, e appoggiandosi a bande mercenarie,
acquistò Alba, Asti, il Vercellese, il Novarese, e fin Pavia
e Valenza, chiavi della Lombardia; ma gli accordi suoi
co’ signori di Savoja tornarono a danno di lui e dei
suoi successori. Fra questi vogliam nominare il marchese
Secondotto, che abbandonavasi agli eccessi comuni ai
principotti d’allora, emulando il tristo Gian Galeazzo
Visconti. Il quale invitato da lui ad ajutarlo nel domare
la città di Asti ribellatagli, si fece da questa riconoscer
signore. Poco poi Secondotto, che a volte piacevasi di
far da boja, volle strozzare di propria mano un ragazzo
del suo seguito; ma un costui compagno trafisse a morte
il marchese. Accorre allora da Napoli Ottone di Brunswick,
<span class="pagenum" id="Page_442">[442]</span>
ch’era stato tutore di lui, e che assume la tutela
di Giovanni suo successore; e per impedire il ritorno
di somiglianti tirannie si raccoglie il parlamento generale
in Moncalvo, dove, a tacere gli affari particolari
su cui si deliberò, venne presa risoluzione che al giovane
marchese si giurasse fedeltà sol fino ai venticinque
anni, quando si potrebbe già prevederne la riuscita;
inoltre che, se mai il marchese uccidesse o ferisse
alcun suddito, o gli facesse violenza nella roba o nella
persona o nelle donne, subito cessasse ogni obbligo di
fedeltà; essendo ben giusto che, se i sudditi rendono
fedeltà, n’abbiano in compenso protezione, custodia,
difesa delle persone, delle cose, dei diritti loro.
</p>

<p>
Aveano dunque rappresentanza e privilegi que’ paesi.
I signori di Savoja, che di questi conosceano l’importanza,
or s’allearono a danno loro coi Visconti, or li
vollero in protezione per difenderli da essi Visconti;
intanto ne cincischiavano i dominj e li riducevano a
vassalli.
</p>

<p>
Allora unito l’intero Piemonte, Amedeo VIII dominava
dal lago di Ginevra al Mediterraneo, e da Sigismondo
imperatore (1416) acquistò il titolo di duca di Savoja
mediante il dono di vasi d’argento pesanti ducento
marchi; quattromila scudi d’oro, e sei cani mastini, e
nella solennità sventolavano dieci stendardi, cinquecento
pennoni, millecinquecento bandiere collo stemma di
Savoja in argento; ma Sigismondo stesso salvò dall’avidità
di lui Ginevra, dichiarandola membro dell’Impero.
Dopo esercitato personaggio importante nelle
vicende italiche, pubblicato lo Statuto generale, assodata
l’autorità sovrana sopra l’anarchia feudale e lo sminuzzamento
comunale, e istituito l’ordine di San Maurizio (1434),
si pose a Ripaglia, delizioso paesetto sul lago di Ginevra
presso Thonon, in devoto e voluttuoso ritiro.
Quando i venturieri diventavano signori, egli ambì
<span class="pagenum" id="Page_443">[443]</span>
diventare pontefice, e lo vedremo sostenere l’infelice
parte d’antipapa; deposta la quale, morì (1451) decano dei
cardinali<a class="tag" id="tag305" href="#note305">[305]</a>.
</p>

<p>
Egli avrebbe voluto l’unità monarchica rappresentata
con unica capitale, scegliendo Ginevra, collocata fra la
Savoja, la Bressa, il paese di Vaud, il basso Vallese,
ma non potè ottenere che il vescovo di quella cedesse
i diritti sovrani che vi aveva. Creato papa, conferì quel
vescovado a uno di sua casa, il che continuò a praticarsi
fino al tempo della Riforma.
</p>

<p>
Neppur qui la dominazione d’un principe spegneva
i privilegi de’ Comuni, i quali continuavano ad avere
vita propria, in alcuni degna di storia, in altri d’imitazione<a class="tag" id="tag306" href="#note306">[306]</a>.
Ai Comuni era riservato il diritto di votare
le imposte, e in casi straordinarj bisognava domandarle
come grazia speciale. Ma i signori d’Acaja o di Savoja,
come si sentirono forti, gli obbligavano a queste prestanze
volontarie; e Amedeo, fratello dell’ultimo Lodovico,
il marzo 1396 scriveva al vicario di Torino: — Col
<span class="pagenum" id="Page_444">[444]</span>
piacer di Dio, saremo domattina a Torino; e ti
comandiamo di far che quelli della città deliberino nel
loro consiglio, e deputino due o più persone con facoltà
di concederci sussidio e alloggio pe’ nostri soldati e
guerra, come gli altri delle città nostre han fatto e faranno
a ragione di tre grossi per fuoco. Sappiate che
quelli di questa città ce l’hanno concesso»<a class="tag" id="tag307" href="#note307">[307]</a>.
</p>

<p>
Chieri, potente per commercio non meno che per
armi, ebbe sottoposti fin quaranta castelli. I Balbo,
fondatori o principali di quella repubblica, rincorarono
a difendersi contro i marchesi di Monferrato e il Barbarossa,
cooperarono alle vittorie de’ Lombardi su
questo, e vi piantarono un governo conforme alle altre
repubbliche. Esservi podestà non poteano i Balbo, carica
da forestiere, ma per compenso sceglievano nella
propria famiglia il capo del consiglio. Tale superiorità
fu invidiata dalle sei case o <i>alberghi</i> primarj della città,
i quali si collegarono (1220) a danno di essa, unendosi anche
nobili minori, onde venne a formarsi la società di
San Giorgio, che lungo tempo regolò gli affari di quella
repubblica (vol. <span class="smcap lowercase">VI</span>, p. 204). I Balbo si restrinsero in
un albergo, convenendo di fabbricare un palazzo e una
torre per ricovero comune, e con facoltà a ciascuno di
essi di farvi portare il letto in tempo di turbolenze.
Altri alberghi vi opposero il Gribaldenghi, gli Albuzzani,
i Merli, i De Castello, i Mercadilli ed altri, unendosi
contro la plebe, e insieme contro chi volesse sormontare;
onde ne vennero guerre intestine, e sol dopo
cinquant’anni di conflitto si conchiuse la pace (1271), nella
quale appajono centotto Balbo, divisi in trenta rami.
</p>

<p>
Mezzo secolo più tardi ripigliarono le ostilità, e poichè
allora l’andazzo era a tirannia, pensarono porre un
termine a’ guai col sottoporsi a casa di Savoja (1347). Con
<span class="pagenum" id="Page_445">[445]</span>
questa stipularono che Chieri conserverebbe le proprie
consuetudini, diritto di batter moneta e dare l’investitura
dei feudi; al rappresentante del principe nell’esercizio
di sua autorità si unirebbero quattro savj di guerra,
eletti nelle case d’albergo, e il primo sarebbe sempre
un Balbo, scelto con voti della sola sua famiglia; verun
atto legale avrebbe forza se non improntato con cinque
suggelli, del principe, del popolo, dei Balbo, delle sei
case d’albergo unite, della città.
</p>

<p>
Parve ancora soverchia l’autorità di casa Balbo, e si
pretese torle il diritto di apporre il suggello. Il principe
d’Acaja venne in persona per metter pace, e confermò
ai Balbi tal privilegio che ab immemorabili possedeano,
con che però riconoscessero averlo ricevuto dal Comune
di Chieri. Siffatto lodo segnò la decadenza di quella
casa, che veniva a considerarsi non più come indipendente,
ma come autorizzata dal Comune. Quando, sessant’anni
dopo, Valentina figlia, ed Aimonetta nipote
di Galeazzo Visconti, sposarono una Luigi d’Orléans
fratello del re di Francia, l’altra Luigi di Bertone capo
del secondo ramo dei Balbo, le gelosie de’ costoro nemici
rincalorirono, e vie più per l’alleanza di quelli
con Venezia; i duchi di Savoja n’ebbero sospetto; si
tornò a contender loro il diritto di suggello, e sebbene
Luigi nel 1455 li parificasse agli altri nobili d’albergo,
perdettero quel segno di primazia.
</p>

<p>
Uscente il <span class="smcap lowercase">XII</span> secolo, Tommaso di Savoja con atto
pubblico <i>consegnava alla libertà</i> la città d’Aosta e i
sobborghi, promettendo nè egli nè i successori levarne
taglie <i>non consentite</i>; e ci sono testimonj del diritto
antico le franchigie che quella valle conservò anche
sotto il dominio della casa di Savoja. Negli stati, o come
oggi diremmo, nel parlamento, presiedeva alla nobiltà
uno delle famiglie di Vallesa e di Challant, prendendo
il seggio quel che primo arrivasse: il secondo avea
<span class="pagenum" id="Page_446">[446]</span>
diritto di sedersegli sulle ginocchia. Vi si tenevano
assise per risolvere le liti di maggior momento e promulgare
le ordinanze per esecuzione della legge, assistendovi
il sovrano, il cancelliere savojardo, i pari,
gl’impari, i consuetudinarj. Pari dicevansi i nobili di
case primarie: impari i vassalli banderesi o semplici
gentiluomini e dottori in diritto; gli altri erano castellani,
causidici, pratici di legge. Il duca dovea convocarli
ogni sette anni, ed egli entrava nella valle pel
piccolo Sanbernardo, e toccato il confine, spediva due
baroni ordinando ai vassalli di consegnare tutte le
rôcche, le quali rimanevano occupate da gente di lui
per tutto il mese che duravano le assise. Entrato in
città dalla porta San Genesio, sull’altare della cattedrale
giurava proteggere la chiesa, il clero, gli orfani, i privilegi
e le consuetudini del ducato. L’udienza tenevasi
nel vescovado, in una sala dov’erano undici sedili di
legno, tutti senza ornamenti, anche quello del duca; in
man di questo rinnovavano l’omaggio vassalli e feudatarj,
si confermavano gli statuti, poi si procedeva a rendere
giustizia.
</p>

<p>
Rompendosi guerra, la valle soleva stipulare neutralità,
massime colla Francia, per mediazione dei
Vallesani e degli Svizzeri, ai quali giovava tener da sè
lontana l’invasione; onde fino al 1691 nessuno straniero
violò quella valle, che era detta perciò <i>la pulzella</i><a class="tag" id="tag308" href="#note308">[308]</a>.
</p>

<p>
Il 13 aprile 1360 ad Amedeo VI di Savoja si presentarono
alcuni nobili, a nome degli altri tutti del Piemonte,
chiedendo rinnovasse le concessioni ch’essi già
teneano dai principi precedenti. Assentì egli, e giurò
osservar loro privilegi siffatti: potessero dare asilo nelle
loro terre ai banditi dal territorio del conte, salvo se
<span class="pagenum" id="Page_447">[447]</span>
fossero felloni o ladri; sostenersi l’un l’altro contro ai
proprj nemici, e collegarsi all’usanza de’ nobili savojardi,
purchè non fosse a danno del conte o di casa sua; esercizio
amplissimo d’ogni maniera di giurisdizione civile
e criminale, quale l’aveano nelle lor terre, proibendo
agli ufficiali del conte di penetrarvi, fuori del caso di
negata giustizia; dei castelli e delle fortezze di loro
dominio non potessero venire spogliati se non nel
caso di confisca, nel quale, non altrimenti che in ogni
altra inquisizione criminale, si doveva procedere a
termini di ragione; qual si fosse lite civile o criminale
insorta fra nobili, oppure fra nobili ed altri sudditi
del conte, fosse giudicata da tribunali costituiti in
terra del conte al di qua dell’Alpi; se occorresse la
confisca per misfatto dell’investito, il conte rilascerebbe
il feudo ai consorti, mediante un equo correspettivo,
per verun titolo potendo ritenerlo se non
con assenso dei consorti, senza il quale non poteva
egli comprar feudi; il conte dovesse conoscere in via
sommaria sopra i vassalli ingiustamente spogliati dei
feudi; tolto ed abolito in perpetuo il malaugurato dazio
di transito, origine di recente guerra; il conte non
riceverebbe tra i borghesi delle sue terre gli uomini
de’ feudi nobili se non trascorso un anno e un giorno
dacchè n’erano usciti, e il vassallo non avesseli richiamati;
i nobili sariano obbligati a far oste col signore
soltanto in occorrenza di guerra, secondo le vecchie consuetudini,
ricevendone soldo e risarcimento dei danni.
</p>

<p>
Da queste limitazioni ai governanti, da questo sentimento
d’una libertà necessaria e connaturale al popolo,
il savio editore dedusse novelle prove di quell’asserto,
che ogni giorno vien confermando, cioè che negli ordini
politici d’Europa la libertà si può chiamare antica,
mentre il despotismo non è che de’ governi ammodernati,
siano assoluti o costituzionali.
</p>

<div class="chapter">
<p>
<span class="pagenum" id="Page_448">[448]</span>
</p>

<h2 id="cap108-10">CAPITOLO CVIII.
<span class="smaller">Le Compagnie di ventura.</span></h2>
</div>

<p>
L’assiduo avvicendarsi de’ signorotti in Italia trova
spiegazione nelle mutate guise dell’arte militare. Nessuna
n’aveano i Barbari; poco atti agli assedj, poco alla
tattica navale, la forza personale facea tutto, e l’intento
riducevasi a recare il peggior danno al nemico. Ai soli
conquistatori il privilegio di portare le armi, tenendo
gli altri nell’oppressione inerme. Stabilita la feudalità,
ogni vassallo era obbligato dare al signore un numero
di combattenti<a class="tag" id="tag309" href="#note309">[309]</a>; egli stesso ne teneva per proprio
servizio e difesa: talchè gli eserciti restavano sminuzzati
in piccoli corpi, diversi secondo l’importanza del
feudo, e differentemente vestiti, armati, esercitati. Vi
era possibilità di accordare gli sforzi ad uno scopo
comune?
</p>

<p>
Prevaleva la cavalleria; e solo in quella addestrandosi
i nobili, la fanteria non componeasi che di villani.
Studio principale metteva il cavaliero nel coprirsi in
guisa, che armi ordinarie nol ferissero; onde s’inventarono
armadure a tutta botta, e che pure non impedissero
i movimenti del corpo. Pesavano tanto che non
le avrebbe rette un uomo a piedi: per ismontare e salire
a cavallo con esse, s’inventarono le staffe; e per
<span class="pagenum" id="Page_449">[449]</span>
reggere alle lunghe marcie e difendere le reni, s’introdussero
gli arcioni; due essenziali progressi. Sotto
questa scaglia ferrata i cavalieri sfidavano i tiri degli
arcadori e le picche della fanteria, la quale rimaneva
senza riparo esposta alle mazze ferrate o agli spadoni
dei cavalieri nemici, o serviva di siepe agli amici, qualora
stanchi si ricoverassero in mezzo di essa.
</p>

<p>
Occorreva un assalto? o di dover guerreggiare, cioè
saccheggiar le terre del vicino? chiamavansi all’armi i
vassalli, ma bastava sapessero ferire e reggersi al posto;
se il nemico prevalente li scompigliava, non poteasi
temere diserzione, giacchè, legati com’erano alla gleba,
forza era che tornassero alle capanne, dove il feudatario
li rinveniva ad ogni nuovo occorrente. Questo metodo,
eccellente alla difesa, non valeva all’attacco, e le
crociate e le spedizioni degl’imperatori in Italia ne
chiarirono l’imperfezione. I feudatarj poi, scostati che
fossero dalle loro terre, più non aveano modo di surrogare
uomini a quei che perissero; presto avevano
consumato i loro mezzi nel vestirli e nutrirli, qualora
non vi supplisse il bottino; e non potendo il signore
ritenerli di là dal tempo prefisso, li vedeva partire
spesso nel maggior suo bisogno.
</p>

<p>
Si dovette dunque provvedere a mutamenti, che il
despotismo, a cui vantaggio riuscirono, intitolò miglioramenti.
Già nelle crociate ciascun uomo acquistava
importanza, sì perchè guerriero di Dio, sì perchè bisognava
introdurre accordo nel numero, disciplina nell’entusiasmo;
e quantunque lo sforzo maggiore si facesse
ancora col sagrificare la pedonaglia, pure fu duopo
disporla meglio ed esercitarla, fornire magazzini, assegnar
paghe e quartieri comuni e divise. Gli Ordini
militari religiosi dovettero avere tra loro un accordo
di comandi, d’esercizj, di movimenti, la cui mercè
prevalevano alle altre truppe. Ivi anche troviamo negli
<span class="pagenum" id="Page_450">[450]</span>
assedj rinnovati gli artifizj degli antichi, e l’unirsi in
numerose masse, e le battaglie grosse; pure gli eroi di
quelle imprese mai non ci vengono lodati per abili
condottieri, se non sia nel classico poema del Tasso.
</p>

<p>
La prevalenza dell’individuo sopra la moltitudine,
distintivo della feudalità, fu dai Comuni combattuta
coll’opporre la moltitudine alla forza individuale; sicchè
i pedoni riagirono contro ai cavalieri, contro alle
masnade del castellano la milizia municipale. Ma conveniva
sistemarla; e l’invenzione del carroccio, tentativo
d’imporre qualche ordine ai nuovi liberi e agl’inesercitati
artieri, convince come nessun migliore ne esistesse:
tuttavia i Comuni, e massime quelli di Lombardia, valsero
a resistere all’esperienza disciplinata de’ cavalieri
franconi, sassoni, svevi.
</p>

<p>
Dagli statuti municipali appajono gli ordinamenti
per la milizia. Una nazionale se n’era procurato Genova
sin dal 1163; e rinomati n’erano i balestrieri, sottomessi
a consoli particolari; ben diecimila di essi combattevano
alla sanguinosa giornata di Crecy fra Inglesi
e Francesi, e perirono perchè la pioggia avea guaste
le cocche. Ogn’anno il doge e il suo consiglio eleggeva
due, valenti al tiro, i quali doveano cercare giovani
balestrieri ed esercitarli quattro volte l’anno, dando in
premio ogni volta una tazza d’argento da venticinque
genovine<a class="tag" id="tag310" href="#note310">[310]</a>.
</p>

<p>
I quartieri o sestieri, in cui era divisa ciascuna città,
formavano le divisioni anche dell’esercito, e ciascuna
<span class="pagenum" id="Page_451">[451]</span>
provvedevasi di carri, munizioni, armi, guastatori. Per
lo più non uscivano che alcuni quartieri, e nelle imprese
diurne si alternavano. A Bologna ciascuna parrocchia,
secondo l’importanza, eleggeva due, quattro o sei
uomini da’ quarant’anni in su, e un notaro non minore
de’ venticinque, i quali giuravano di formare una venticinquina
caduno nella sua parrocchia d’uomini fra i
diciotto e i settanta. Più tardi tutta la città era partita
in venti compagnie di sedicimila settecensettantasette
uomini e milleseicentrentotto balestrieri. Pel contado
erano disposti dei fortini con guardie che davano i
segnali mediante bandiere diversamente colorate, e con
lucerne la notte. Al tocco della campana, tutti che
avessero cavalli doveano comparire sotto i loro vessilli
in piazza. I cavalieri portavano panziera, guanti di
ferro, corazzina, schinieri e cosciali, cappellina di ferro
o bacinetto con nasale. Sopra la guerra si eleggevano
due savj per tribù<a class="tag" id="tag311" href="#note311">[311]</a>. Pisa era compartita in compagnie
vecchie e nuove, comandate da gonfalonieri
eletti nel proprio gremio. Al suon dello stormo, ciascuno
raccoglievasi alla bottega del proprio gonfaloniere;
e lo statuto fissava qual dovesse dirigersi al
palazzo, quale alla tal porta; e così dalla campagna
quali postarsi a un crocicchio, quali a un ponte. A
Como dodici cittadini per turno custodivano il castel
Baradello.
</p>

<p>
La cavalleria, più importante quanto più piccole
sono le schiere, richiede più lunghi esercizj, sicchè
quell’arma era affidata di solito ai meglio stanti, o a
gente stipendiata; Milano fin dal 1227 vi assegnava
soldo; Firenze v’aggiungeva premj e medaglie, e ne
formava una o due compagnie: seguivano due corpi
di balestrieri e di fanteria pesante, con lancia, palvese
<span class="pagenum" id="Page_452">[452]</span>
e cervelliera: gli altri cittadini, ripartiti in compagnie
con spada e lancia, doveano trovarsi in arme al posto
assegnato quando toccasse la squilla; la quale, dopo
sonato continuo per un mese, era posta sopra un carro,
e serviva a guidare la marcia. Il supremo comando
spettava ai consoli; sotto di loro i capitani di quartiere,
il gonfaloniere, il capitano di ciascuna compagnia. Con
tali armi uscivasi o alla <i>gualdana</i>, correria per guastare
le terre; o alla <i>cavalcata</i>, corta impresa di cavalli
e arcieri; carroccio e gonfalone andavano solo a <i>oste</i>,
ch’era un esercito compiuto.
</p>

<p>
Ci rimangono in latino i <i>preparativi per la guerra</i>
de’ Fiorentini nel 1285, che dicono presso a poco: — Quest’è
il modo di far esercito pel Comune di Firenze
contro i Pisani, trovato dai mercanti di Firenze
per lo migliore stato della città e delle arti. E prima,
far chiudere tutte le botteghe e i fondaci sinchè l’esercito
si muova: suoni ogni giorno la campana del Comune,
e si bandisca per la città che ognuno si prepari di
quanto occorre all’esercito: si eleggano quattro persone
in ogni canonica, e due in ogni cappella, e facciano
cinquantine d’uomini dai quindici ai settant’anni, e li
mettano in iscritto: da ciascuna cinquantina si scelga
quali devono rimanere in città per custodia, e quali andare
nell’esercito: a quei che rimangono s’imponga
quantità di denaro conveniente, e così agli assenti: i
trascelti vadano e restino nell’esercito a loro spese proprie:
nel contado poi restino alcuni a custodia delle
pievi e delle ville e de’ popoli, e gli altri tutti vadano e
stiano nell’esercito a spese di quei che rimangono»<a class="tag" id="tag312" href="#note312">[312]</a>.
</p>

<p>
<span class="pagenum" id="Page_453">[453]</span>
</p>

<p>
Ordini consimili troverebbe, chi li cercasse, nelle
varie città; e al sommar de’ conti unico comando era
il combattere, unica regola non iscostarsi dalla bandiera
o dal carroccio, unico scopo il vincere.
</p>

<p>
Ma già fin dai primi tempi de’ Comuni v’era chi specialmente
si ammaestrava e sistemava per la guerra, e
tali erano que’ Gagliardi, che nel 1235 a Milano giurarono
difendere il carroccio; tali i Coronati, che cinque
anni dappoi, gridando <i>A morte, a morte</i>, traevano tutta
Milano a combattere; tali i Cavalieri delle bande, che
Firenze istituì quando temeva d’Enrico VII, e che poi
si volsero a spassi e sollazzi<a class="tag" id="tag313" href="#note313">[313]</a>; tali altre compagnie
in diversi Comuni, le quali facilmente acquistavano
importanza politica, e privilegi, e ingerenza nel pubblico
maneggio. L’uomo ama la libertà perchè gli rechi
la pace; e i nostri cittadini, bramando applicarsi alle
arti, desideravano esimersi dalla milizia. Si cominciò
dunque a non chiamar più alle armi l’intero popolo,
<span class="pagenum" id="Page_454">[454]</span>
ma solo chi avesse un dato censo, o chi si esibisse, o
chi l’accettasse per ingaggio. Da ciò venne che si potessero
meglio esercitare e disciplinare; laonde come
superfluo si lasciò da banda il carroccio, e primo
Ottone Visconti vi surrogò lo stendardo bianco con
sant’Ambrogio, poi tutti i Comuni spiegarono la propria
insegna. Ma già prima essi Comuni aveano introdotto
di prendere al soldo uomini meglio addestrati
nell’arme che non i borghesi; e nel capitale problema
statistico di fare che la guerra non isfrutti i vantaggi
della pace, si figurarono tornasse a pro l’avere una
forza stipendiata e forestiera, la quale dispensasse i
cittadini dal togliersi alle arti e alle campagne; e che,
condotta in occasione di guerre, fosse congedata durante
la pace senza logorar le finanze; riducesse
insomma la guerra ad una quistione di denaro.
</p>

<p>
Gl’imperatori svevi, menando a spedizioni più lontane
e più prolungate che nol portasse il servizio feudale,
dovettero ricorrere a truppe mercenarie, e con esse si
fecero forti Federico II, e più Manfredi e Corradino, e
per contrasto a loro Carlo d’Angiò. Le accantonavano
essi qua e là per Italia, all’uopo di favorire l’uno i
Ghibellini, l’altro i Guelfi; sicchè passando da terra a
terra, da bandiera a bandiera, costoro s’avvezzarono
alle imprese di ventura. Con siffatti trionfarono Ezelino,
Salinguerra, Buoso da Dovara, Oberto Pelavicino; ad
essi furono dovute le vittorie di Tagliacozzo e di Benevento,
poi gli alterni successi dell’interminabile guerra
di Sicilia.
</p>

<p>
In quest’ultima, singolar rinomanza di valore e fierezza
acquistarono i Catalani e gli Aragonesi; e quando,
sospeso il combattere, Federico re di Trinacria volle
rimandarli in patria, risposero essere liberi di sè, manomisero
l’isola per proprio conto, e presero a capo
Ruggero di Flor, generato da un gentiluomo tedesco
<span class="pagenum" id="Page_455">[455]</span>
del seguito di Corradino in una nobile di Brindisi, lo
perchè dai nostri è appellato Ruggero di Brindisi. Perduto
il padre alla battaglia di Tagliacozzo, colla madre
cresceva negli stenti, finchè, menato via da un Templare,
presto meritò divenir egli pure friere. Alla presa di
Tolemaide (1291) salvò molte persone e le ricchezze del suo
Ordine: ma accusato d’essersene appropriato qualche
porzione, fuggì in Sicilia. Creato viceammiraglio, fatto
esercito di avveniticci italiani, tedeschi e principalmente
catalani, e da re Federico, desideroso di sbrattarne
l’isola, avute in dono dieci galee, che egli crebbe fino
a trentasei, passò in Grecia, ove l’imperatore Andronico
II (1304) l’accolse con tanto onore, da sposargli fino una
nipote. Contro i Turchi prestò eccellente servigio: ma
i liberatori nocevano non meno che i nemici; non
risparmiavano onore, robe, vite; e per lunghi anni,
col nome di <i>esercito de’ Franchi regnante in Tracia
e Macedonia</i>, fecero ogni loro arbitrio su quel confine
dell’Asia e dell’Europa, e gravi jatture recarono alle
colonie genovesi.
</p>

<p>
Piacque tale esempio al genio andarino e venturiero
d’allora, quando, non essendo accentrata ne’ governi
ogni attività, ciascuno disponeva ad arbitrio della propria,
siccome abbastanza ci fu veduto nelle spedizioni
de’ Normanni, nelle crociate, nelle conquiste di Genovesi
e Veneziani in Levante. Non era questa la forma,
con cui i Germani erano sbucati addosso all’antico
impero romano? non erano tali gli Ordini cavallereschi?
Nell’indipendenza degli individui, e nella niuna
protezione che poteano ripromettersi dai governi,
ognuno doveva provvedere alla sicurezza propria, e
chi non si volesse rassegnare all’oscurità, dovea procacciarsela
coll’armi. Spesso, come dice il cronista di
Cola Rienzi, «non c’era altra salvezza se non che
ciascheduno si difendeva con parenti e con amici»; e
<span class="pagenum" id="Page_456">[456]</span>
queste associazioni di famiglie e di clienti facilmente
dalla difesa passavano all’attacco.
</p>

<p>
A migliaja, lo vedemmo, le persone erano bandite
da alcune città; le quali, sviate dai mestieri e cupide di
vendetta, si applicavano alle armi, e restando unite
dalla comunanza di sventure e di speranze, si offrivano
a chiunque preparasse impresa contro la loro patria<a class="tag" id="tag314" href="#note314">[314]</a>,
o stanziavansi in altre città, come fecero i Guelfi fiorentini
dopo la battaglia di Monteaperti, i quali poi
raccozzatisi in un’armatetta, coadjuvarono alla spedizione
di Carlo d’Angiò.
</p>

<p>
D’altra parte la nobiltà castellana teneva studio unico
le armi, e vi esercitava i suoi villani onde averli pronti
al bando feudale o nelle private baruffe. Accomandati
a più d’un Comune, bilanciavansi tra i varj in modo di
non obbedire a nessuno, e ingrandirsi a danno dei confinanti.
I podestà, che andavano ad esercitare nelle
città il potere esecutivo, doveano condurvi un pugno
d’armati, e ne davano per lo più la cura ad alcuno di
questi castellani; od un castellano veniva podestà o capitano
del popolo colla propria masnada.
</p>

<p>
La feudalità avea risolto in modo insigne il problema
supremo di fissare al suolo le genti da tanto tempo
vagabonde, e di allestire alla difesa senza possibilità di
conquiste. Ma ormai i feudi si venivano fondendo;
quelle molecole politiche, per così esprimermi, si cristallizzavano
attorno ad alcuni nuclei; alle guerre
private succedeano quelle di Stato a Stato, più grosse
<span class="pagenum" id="Page_457">[457]</span>
e regolari; del sistema monarchico consolidatesi nella
restante Europa, si risentiva pure l’Italia; e i re e gli
imperatori che s’accingevano a lunghe e lontane imprese,
non potendo pretendere i servigi de’ loro vassalli,
doveano ricorrere a un valor mercenario. Dopo che la
libertà comunale era riuscita a ridurre cittadini i guerrieri,
i guerrieri ed i principi dovendo comprimere i
sudditi, ricorrevano a quel che n’è mezzo supremo,
una forza regolare e stabile, non più disposta a tutelare
i borghesi che in pace trafficassero o lavorassero, ma
a tenere in soggezione i sudditi, nè lasciare che sentissero
la propria gagliardia.
</p>

<p>
Generale divenne dunque l’uso delle truppe mercenarie,
e persone e paesi si applicarono specialmente a
quest’arte. Nella bassa Germania e in quella che poi
formò la Svizzera, sminuzzata tra innumerevoli signorotti,
e con più popolazione che mezzi di sostentarla,
presto divenne un mestiere il servire coll’armi; e come
capobande era comparso in Italia quel Rodolfo d’Habsburg,
la cui discendenza dovea darle tanti regnanti<a class="tag" id="tag315" href="#note315">[315]</a>.
Allorchè Enrico VII morì a Buonconvento, i Tedeschi
che con lui aveano passato le Alpi rimasero improvvisamente
senza soldo e senza padrone, e vissero di
saccheggiare, finchè si allogarono con chi li pagasse:
altrettanto fecero i seguaci di Lodovico Bavaro, e quei
che erano venuti col duca di Carintia, col re di Boemia,
al ritorno ne’ loro paesi preferendo il rimanere nel
nostro: con loro si univano i nostri maneschi, e gente
necessitata a misfare per fuggire castighi. I tirannetti
preferivano sempre i Tedeschi, perchè stranieri ai partiti
nazionali, e perchè più ostinati, come quelli che non
<span class="pagenum" id="Page_458">[458]</span>
poteano disertare, e che aveano mestieri della guerra
per vivere. Questi venderecci, non combattendo nè per
sentimento nè per obbedienza ma per guadagneria,
riuscivano terribili ad amici e nemici.
</p>

<p>
In Italia i cittadini eransi mostrati eroi nell’acquistare
contro il primo e difendere contro il secondo Federico
la loro indipendenza; ma quando le guerre si prolungarono,
e divennero schermaglie di partiti, o da un
signore decretate per proprio interesse e capriccio,
essi prendeano le armi di tanto minor voglia, quanto
più venivansi avvezzando alle dolcezze della quiete e
all’applicazione delle arti. Ai signori nulla poteva tornare
più desiderevole che questo svogliarsi dalle armi,
le quali in man de’ cittadini sono terribile ritegno alle
prepotenze: onde di lieto animo li sgravarono di tal
peso, cambiandolo con un tributo, del quale si valeano
per condurre truppe a stipendio.
</p>

<p>
Si trovò dunque chi speculasse su questo nuovo
lucro, e uomini disposti a «versar l’alma a prezzo»,
e <i>condottieri</i> che li comprarono, rizzando una bandiera
di ventura per far guerra dove avessero maggior derrata.
Costoro, trovandovi guadagno e fama, esercitarono
meglio le bande, che applicate per elezione alle
armi, dovettero possederne l’abilità, se non il vero
coraggio che nasce dal sentimento del dovere. La milizia
cessava dunque d’essere, come deve, una istituzione
dello Stato, e diveniva mestiere d’individui: da gente
poi senza patria, senza causa, senz’altro movente che
l’oro, poteasi più aspettare nè cortesia cavalleresca,
nè lealtà, nè l’altre doti che sceverano il masnadiero
dal campione?
</p>

<p>
Questa genìa nuova, principal parte sostenne nelle
guerre non solo, ma nelle vicende politiche del periodo
sul quale ora ci esercitiamo, e che forma una nuova
fasi della vita signorile. Perocchè da prima vedemmo
<span class="pagenum" id="Page_459">[459]</span>
i castellani imperare sul suolo sbocconcellato. Dappoi
che furono la più parte costretti a divenire cittadini,
cercarono primeggiare nei Comuni colle magistrature
o col capitanare le fazioni; e Giano della Bella, Vieri
de’ Cerchi, Corso Donati, non meno che i Torriani, i
Carrara, i Da Camino, andarono podestà o capitani del
popolo in varie città o nella natìa col mescere partiti.
Or ecco nuovo campo aprirsi ai gentiluomini, il condurre
soldati a servizio di questo o di quel belligerante,
col nome in prima di capitani, poi di condottieri: e
già per tal via vedemmo ingrandire Uguccione, poi
Castruccio: e fu col costoro ajuto che le città, divezzate
dalle armi, si sottoposero a principi.
</p>

<p>
I Comuni dovettero anch’essi adottare questo sistema,
e appunto colle bande Firenze resistette a Castruccio,
poi ai Visconti e al papa. Nel 1322 alcuni, partiti dal
soldo de’ Fiorentini, si unirono a Deo Tolomei fuoruscito
di Siena, che, raccoltine oltre cinquecento a cavallo
e moltissimi a piedi, corse infestando il Senese<a class="tag" id="tag316" href="#note316">[316]</a>,
finchè il verno e la fame li sbrancò. Narrammo le vicende
e la baldanza di quei che dal Ceruglio pericolarono
Lucca e Pisa.
</p>

<p>
Guarnieri duca di Urslingen, con molti altri tedeschi
a cavallo condotto a provvigione dai Pisani contro Firenze
nella guerra di Lucca, congedato assunse imprese
per proprio conto, e spinto (1343) o anche pagato dai Pisani
e dai signori lombardi per danneggiare i principotti di
Romagna, unì a sè le bande di Ettore Panigo e di Mazarello
da Cusano bolognesi, e intitolandosi <i>signore della
Gran Compagnia, nemico di Dio, di pietà, di misericordia</i>,
taglieggiava tutt’Italia, dando mano a ribelli
e vendicativi. Tremila barbute lo seguivano con infinita
ciurma, ogni dì cresciuta dalla schiuma de’ paesi traversati;
<span class="pagenum" id="Page_460">[460]</span>
correvano a man salva sopra chiunque differisse
a dare quanto pretendevano; e incendj, devastazioni, e
quantità di villani appiccati agli alberi segnavano il loro
passaggio. Alfine Guarnieri pel Friuli se n’andò ben
arricchito: ma quando i pochi resti della sua banda
ebbero al giuoco, ai bagordi, a postriboli sguazzato le
prede, egli tornò con Luigi d’Ungheria venuto a conquistare
il regno di Napoli, e che blandiva questo masnadiero
al punto di volere da esso ricevere l’ordine
cavalleresco. Accordatosi col vaivoda di Transilvania e
con altri capibanda, fino a raccorre diecimila armati,
Guarnieri taglieggia la Capitanata e la Terra di Lavoro (1348),
e ogni luogo dove trapiantasse gli alloggiamenti; e il
bottino che i suoi spartirono alla fine si valutò mezzo
milione di fiorini, non contando l’armi, i cavalli, i
panni e le cose d’uso o trafugate; e dopo strazj infandi
traendosi dietro prigionieri e donne rapite, attraversarono
la spaventata Italia.
</p>

<p>
Fra queste bande e nelle guerre del Napoletano (1351) si
era segnalato Monreale d’Albano frate spedaliere, che,
affidatisi alcuni masnadieri ed esibendosi a un signore
o all’altro, era venuto in fiducia che nulla fosse impossibile
alla forza; onde mandò inviti e promesse a quanti
erano mercenarj per Italia, e arrolati millecinquecento
cavalli e duemila fanti, mise a sacco la Romagna. Avvezzò
egli i suoi a rubare e assassinare con ordine:
teneva tesoriere, segretarj, consiglieri con cui discutere;
giudici che mantenessero fra i soldati una giustizia a
modo suo, e reprimessero i saccardi: il bottino doveva
essere compartito equamente tra uffiziali e soldati, poi
venduto a certi mercanti privilegiati: una repubblica
insomma di masnadieri disciplinati. E per tutto se ne
parlava; i venturieri non vedeano l’ora d’aver finito la
propria condotta per mettersi ne’ ruoli di frà Moriale,
e fin principi e baroni di Germania. Così aggomitolò
<span class="pagenum" id="Page_461">[461]</span>
da settemila cavalli e millecinquecento fanti scelti, ma
l’ondata seguace saliva sin a ventimila; e ognun pensi
come i paesi doveano rimanere in isgomento, e se pagavano
di grosso acciocchè non venissero a far di loro
Dio sa che. Le città toscane si serrarono in lega per
difendersi, ma egli bravando di volerne far quel peggio
che mai, seppe sconnetterle, ciascuna tagliando di
pingui riscatti: Siena di sedicimila fiorini, d’altrettanti
Pisa, di venticinquemila Firenze per rimanerne lontano
due anni, oltre i regali ai capi. E corsa per sua la
campagna, andò a servire la lega formata contro i
Visconti, patteggiando cencinquantamila fiorini per
quattro mesi di servizio. Finito il quale (1354), traversò Italia
onde andare ad accaparrarsi imprese per la nuova stagione;
ma Cola Rienzi il colse, come vedremo.
</p>

<p>
Tal modo di guerra aggeniava agli Stati piccoli e
trafficanti, che col denaro sapeano di avere in pronto
truppe ad ogni occorrenza, e ripristinavano in certo
qual modo l’equilibrio, rotto dal crescere d’alcune potenze.
Ai tiranni conveniva onde perfidiare la pace,
giacchè, se volessero nel cuor di questa rovinare un
loro nemico, congedavano una banda con segreto concerto
che la si gettasse sulle terre di quello. Il condottiere
tornava opportunissimo alla diffidenza di Stati non
eretti saldamente sopra le istituzioni: e l’aristocrazia,
temente la popolarità d’un guerriero vittorioso; la
democrazia, gelosa di non affidare il comando a un
cittadino; i principi, che repugnavano dall’armare nè i
nobili nè la plebe, trovavano al caso loro questo nomade
eroe, che combatteva perchè pagato, che se ne
andava al cessar degli stipendj, che alla peggio potevasi
reprimere collo stipendiare un suo emulo. Venezia, che,
per gelosia, ai proprj nobili non avea mai consentito i
comandi, menò soldati a mercede in tutte le campagne
di terraferma; Firenze si piacque di un sistema, che i
<span class="pagenum" id="Page_462">[462]</span>
cittadini lasciava attendere alla mercatura e alle industrie
di mano e d’ingegno; se ne piacque Roma pretesca:
e così si estese questo vil modo, che della guerra
faceva una speculazione, togliendole quel decoro che
la rende men trista.
</p>

<p>
E fu un nuovo e gravissimo flagello della patria
nostra. Que’ venturieri, terribili per barba, per cimieri
strani, per nomi strepitanti, unendosi improvvisi e guerreggiando
senza ragione, nessun più lasciavano sicuro
della pace. Combattendo senza sentimento nè onore,
ispiravano diffidenza anche ai proprj compratori, disposti
com’erano ad abbandonarli appena ne trovassero
uno più generoso. Ad ogni impresa ben riuscita, pretendeano
<i>paga doppia e mese compiuto</i>; se finita la
loro <i>ferma</i> non fossero ricondotti, o la pace li mettesse
<i>in aspetto</i>, i capitani assumevano imprese per conto
proprio: riuscivano? ecco terre da saccheggiare, prigionieri
da taglieggiare, conquiste da rivendere: fallivano?
aveano scemato le bocche da mantenere. Dietro
a loro traeva sempre una ribaldaglia di spie, saccomanni,
guastatori, che sperperavano il paese, non
peritandosi fra pace e guerra, fra amici e nemici.
Aveano l’accortezza di non badarsi in un paese tanto
da eccitare i natii a difesa disperata, e gl’inducevano a
soffrire colla lusinga che presto ripartirebbero.
</p>

<p>
Nerbo degli eserciti restava sempre la cavalleria pesante,
poco reputandosi la fanteria, cernita fra vulgari,
e che supponevasi incapace a sostenere l’urto de’ corazzieri.
Ma la grave armadura, disposta alla difesa
anzichè all’offesa, rendeva i militi più formidabili per
massa che per agilità; e se dai molti arcieri e pochi
balestrieri che erano allora negli eserciti non poteva
essere trapassata, disserviva però ne’ paesi caldi; e caduto
che uno fosse, più non poteva rialzarsi, e rimanea
prigione o ucciso o soffocato. Qualunque ostacolo poi
<span class="pagenum" id="Page_463">[463]</span>
frangeva quelle massicce ordinanze, nulla poteano fra
le montagne, poco al varco de’ fiumi; in conseguenza
evitavano le battaglie in campagna rasa, o bisognava
che i due generali nemici si mettessero d’accordo per
scegliervi luogo opportuno, come si farebbe in duello
o in un torneo.
</p>

<p>
Rare perciò le giornate campali, limitandosi a <i>cavalcate</i>
sul terreno nemico per bottinare, distruggere,
coglier prigioni; e consumavasi talvolta la
guerra senza neppure una battaglia. Pertanto i paesani
ritiravansi entro terre castellate, quali allora faceansi
tutte, e che, per la natura delle armi d’allora, erano
a gran vantaggio superiori nella difesa, e anche i villani
poteano sostenervi raffrontata sinchè o si fosse
patteggiato coi condottieri, o questi stancati non volgessero
sopra un altro castello. Imperocchè una tela
continua ne trovavano sui loro passi, e vicino un breve
spazio alla piccola terra di Sanminiato contavansene
ventotto, ventitrè nel contorno di Montecatino, ventiquattro
ne possedeva attorno ad Asti la famiglia Solari;
e la Toscana, che oggi non ha tampoco una piazza, non
sariasi potuta conquistare che dopo tre o quattrocento
assedj. La difficoltà d’essere espugnati rendeva animosi
a resistere, come oggi la certezza del dover soccombere
predispone a capitolare.
</p>

<p>
Intanto, a differenza di ciò che si fa o si cerca oggi,
il danno cadeva non sugli eserciti, ma sul popolo, lasciando
costoro dappertutto luridi segni di gola e di
lussuria, e per lo meno mercatando degli alloggi risparmiati,
del cammino cansato. Dopo la vittoria di Meleto (1349)
il vaivoda di Transilvania, i conti Landò e Guarnieri
doveano alle bande doppia paga, montante a cencinquantamila
fiorini; e non trovandoseli, abbandonarono
ad esse i gentiluomini prigionieri, che distesi su travi
per terra, vennero a furore flagellati finchè non s’obbligassero
<span class="pagenum" id="Page_464">[464]</span>
a quel tributo. La Compagnia Bianca, capitanata
dall’inglese Giovanni Acuto (Hawkwood), allorchè
prese Faenza (1376), pose in catene trecento signori, undicimila
cittadini cacciò, e sulle robe e sulle donne avventossi
furiosa: due connestabili si contendeano una monaca
rapita, quando l’Acuto sopravenne, e — Abbiatela
metà per uno», disse, e la tagliò in due. Un’altra banda
mandavasi avanti un villano, di cui aveva arrostito un
fianco sopra la graticola, perchè i costui strilli ne annunziassero
l’avvicinarsi.
</p>

<p>
Racconta Franco Sacchetti, che, essendo iti due frati
Minori ad esso Acuto, lo salutarono al loro modo dicendo, — Monsignore,
Dio vi dia pace»; e quegli subito rispose: — Dio
vi tolga la vostra elemosina»; e meravigliandosi
essi dello scortese ricambio, — Non sapete
(soggiunse) ch’io vivo di guerre, come voi di elemosine,
e la pace mi disfarebbe?» Dove l’autore, meno frivolo
del solito, riflette: «Guaj a quelli uomini e popoli che
troppo credono a’ suoi pari, perocchè popoli e Comuni
e tutte le città vivono e accrescono della pace; ed eglino
vivono e accrescono della guerra, la quale è disfacimento
delle città, e struggonsi e vengon meno. In loro
non è nè amore nè fede; peggio fanno spesse volte a
chi dà loro i soldi, che non fanno ai soldati dell’altra
parte; perocchè, benchè mostrino di voler pugnare e
combattere l’uno contro all’altro, maggior bene si vogliono
insieme, che non vogliono a quelli che gli hanno
condotti alli loro soldi; e par che dicano, <i>Ruba di costà,
ch’io ruberò ben di qua</i>. Non se n’avveggono le pecorelle,
che tuttodì con malizia da questi tali sono indotte
a far guerra, la quale è quella cosa che ne’ popoli non
può gittare altro che pessima ragione. E per qual ragione
sono sottomesse tante città in Italia a signore, le
quali erano libere? per qual cagione è la Puglia nello
stato ch’ella è? e la Sicilia? e la guerra di Padova e di
<span class="pagenum" id="Page_465">[465]</span>
Verona ove le condusse, e molte altre città, le quali oggi
sono triste ville?»<a class="tag" id="tag317" href="#note317">[317]</a>.
</p>

<p>
Una milizia che si proponea per fine il saccheggio
e lo stupro, di rado conduceva a risultamenti decisivi;
principi e repubbliche rimanendo a loro arbitrio, supplicavano,
in vece di comandare; donavano titoli,
stemmi, parentele ai capitani, e per reprimerli non sapeano
che ricorrere a inganni e veleni; e il rigore che
era necessario per isgomentar le bande, introduceva
nuova ferocia negli statuti criminali. Armeggiando per
mestiere, i venturieri non dimenticavano che domani
forse servirebbero a quello che oggi combattevano;
onde s’accordavano di nuocersi il men possibile, far
prigionieri più che uccidere, sovrattutto risparmiare i
cavalli, meno facili a rifarsi che gli uomini; e quando
facessero de’ prigionieri, se li scambiavano. Essendo una
volta Francesco Piccinino trascorso incautamente fra’
nemici, «subito che questi lo conobbero, gittarono le
armi, e coi capi scoperti riverentemente lo salutarono;
e qualunque poteva, con ogni riverenza gli toccava la
mano, perchè lo imputavano padre della milizia e ornamento
di quella» (<span class="smcap">Corio</span>). Dopo il fatto di Montorio,
Roberto Sanseverino rimandò i fatti prigioni, ma con
lettera in cui si doleva che i soldati avversi «con poco
rispetto l’avessero sonato, e datogli molte punte di
spada»<a class="tag" id="tag318" href="#note318">[318]</a>.
</p>

<p>
<span class="pagenum" id="Page_466">[466]</span>
</p>

<p>
Con tali cortesie la guerra si trovò ridotta ad una
scherma da scacchiere, a una manovra di marcie e
contromarcie; le battaglie a un accalcarsi piuttosto che
azzuffarsi; nè versavasi sangue che per inavvertenza, e
un’abbaruffata in città costava di più che una giornata
campale; ingegno e astuzia sottentrarono al coraggio,
e molti invecchiarono nell’armi senza trovarsi mai esposti
a pericolo. Nel capitano però richiedevasi abilità personale;
atteso che le truppe, massime di fanteria, non
erano tenute alla bandiera da punto d’onore, non da
vergogna de’ commilitoni coi quali trovavansi accozzati
per un solo momento, onde si sbandavano appena perduta
la speranza della vittoria o del bottino.
</p>

<p>
Alcuni capitani di ventura fondarono chiese e cappelle,
massime a san Giorgio, del qual titolo è un ospedale
a Firenze, posto il 1347 dagli stipendiati della
Compagnia di quel nome; una cappella a Pisa del 1346,
fondata da due degli Scolari; Bonifazio Lupo istituì a
Firenze l’ospedale che conserva il suo nome; Pippo
Span il tempio degli Angeli; Percival Doria l’Annunziata
a Genova; Bartolomeo Coleoni ricchissima cappella e
pie istituzioni a Bergamo e a Venezia. Anna Elena, dopo
la tragica fine di Balduccio d’Anghiari suo marito, in
Borgo San Gattolino a Firenze fonda un ospizio di
vedove e povere, da lei denominato convento d’Annalena.
E (ciò ch’è inonesto più che raro) in guerre di
speculazione ottennero gloria; all’Acuto Firenze poneva
il ritratto e un mausoleo nella propria cattedrale; esequie
splendidissime rendeva a Niccolò da Tolentino, con
venti bandiere e più di tremila libbre di cera, poi il
ritratto in essa chiesa; statue equestri al Gattamelata
Padova, al Coleoni Venezia, anche dopo che il sepolcro
avea tolto che paressero formidabili.
</p>

<p>
Talora invece erano condotti a trista fine: si sa come
Venezia si disfece del Carmagnola; i Fiorentini fecero
<span class="pagenum" id="Page_467">[467]</span>
dipingere impiccato per un piede il conte Francesco
di Pontadera, capo di bande avversarie; Giovan Tomacelli
fratello del papa, marchese delle Marche, fatto
chiamare il famoso Boldrino da Panicale, lo fe trucidare,
di che le costui bande vollero vendetta su quanti
uomini della Chiesa colsero. Trionfi e supplizj, vicende
d’ogni condizione avventuriera.
</p>

<p>
Le popolazioni non restavano assolte da ogni peso
guerresco, anzi doveano far la guardia delle città e dei
contorni, custodire e difendere le fortezze, dare i carri
e i servigiali, preparar le strade. Ciò pesava piuttosto
sulla gente del contado; quei di città contribuivano invece
tasse o gabelle, con cui pagare le masnade.
</p>

<p>
Così il grosso della nazione italiana disusavasi del
valore in mezzo alle battaglie; arbitro delle nimicizie e
delle paci restava un gentame vendereccio; e le guerre
non terminavano mai, perchè non toglievano le forze
ai vinti, i quali al domani d’una solenne sconfitta poteano
riaffacciarsi con esercito più poderoso, purchè
avessero onde comprarlo. Ai condottieri medesimi stava
a cuore di non lasciar soccombere i piccoli Stati ed i
rivali, perchè non venisser meno le occasioni di guadagni.
Quando i Fiorentini volevano obbligare re Ladislao
di Napoli a restituir le terre tolte alla santa Sede,
egli domandò: — Che truppe avete ad oppormi?» ed
essi: — Le tue medesime».
</p>

<div class="chapter">
<h2 id="cap109-10">CAPITOLO CIX.
<span class="smaller">Incrementi di Firenze. Il duca d’Atene. La Morte nera.
Petrarca e Boccaccio.</span></h2>
</div>

<p>
Da costoro furono agitate le guerricciuole di Toscana.
Dalla campagna devastata accorreasi per sussidj a Firenze:
eppure l’industria dentro e i banchi di fuori le
<span class="pagenum" id="Page_468">[468]</span>
recavano tal floridezza, che, aggrandita di possessioni,
di castelli, di moneta, potè rappresentare parte principale
nelle vicende di tutta Italia.
</p>

<p>
Per la guerra contro Mastin della Scala, Firenze spediva
a Venezia venticinquemila fiorini d’oro il mese,
oltre tenere al soldo mille cavalieri, e guarnigioni nelle
terre e castelli, de’ quali ben diciannove sorgeano nel
solo contado di Lucca, uno ad Arezzo, a Pistoja, a Colle.
Ma i soldi della cavalleria cessavano al cessar della
guerra, e ai magistrati invece di stipendj bastava l’onore
di servire alla patria. Quarantasei terre murate ne
dipendevano, oltre quelle di cittadini e le aperte: non
grossa l’entrata diretta, ma le gabelle fruttarono fin
trecentomila fiorini annui, che oggi si valuterebbero il
quadruplo, e che sorpassavano l’entrata dei re di Sicilia,
di Napoli, d’Aragona. La zecca coniava da trecencinquanta
in quattrocentomila fiorini d’oro l’anno, e ventimila
lire di moneta erosa: le spese non arrivavano a
quarantamila fiorini d’oro, tra le quali, oltre le uffiziali,
figurano le limosine a monaci e spedali, le feste al popolo
e ad illustri avveniticci, e il mantenimento de’ leoni,
animali pregiati colà non meno che a Venezia.
</p>

<p>
In città v’avea centodieci chiese, di cui cinquantasei
parrocchiali, cinque badie, due priorati con ottanta regolari,
ventiquattro monasteri con cinquecento religiose,
settecento monaci d’ordini differenti, ducencinquanta
e più cappellani, trenta spedali con mille letti.
Lievissimo il tributo; bisognando denaro, se ne cavava
dal vendere spazio da fabbricar case; e s’ampliava la
cerchia della mura comprendendovi Borgognissanti e
il Prato. Fra il 1284 e il 1300 si ergevano la loggia
dei Lanzi, Santa Maria del Fiore, Santa Croce, futuro
panteon de’ grandi Italiani.
</p>

<p>
Venticinquemila persone da quindici in settant’anni
erano capaci dell’armi, fra cui millecinquecento nobili,
<span class="pagenum" id="Page_469">[469]</span>
sottoposti alle rigide cautele delle ordinanze di giustizia;
non più di settantacinque cavalieri di corredo,
atteso gli ordinamenti democratici; millecinquecento
forestieri, ottantamila abitanti in contado. Ottanta in
cento persone componevano il Consiglio de’ giudici,
seicento quello de’ notaj: sessanta fra medici e chirurghi,
cento droghieri, cenquarantasei mastri di
muro e di legname, cinquecento calzolaj, e senza numero
merciajuoli ambulanti. Da otto a diecimila fanciulli
frequentavano le scuole di leggere, da mille a
milleducento quelle d’aritmetica, un seicento quelle di
grammatica e logica. Volgendo a morale perfino l’astrologia,
i Fiorentini diceano la loro città esser nata
sotto la costellazione dell’ariete, e perciò predestinata
al commercio, e che già Carlo Magno l’avesse divisa in
arti; volendo l’industria favolose genealogie, come l’aristocrazia.
V’erano dunque ducento e più esercizj d’arte
della lana, e venti fondachi di panni forestieri occupavano
più di trentamila operaj: ventiquattro case trafficavano
di banca.
</p>

<p>
I contorni erano popolati di ville, deliziose per posto,
e arricchite di capi d’arte; e «uno forestiere non usato
(conchiude Giovan Villani questo lusinghiero ritratto
della sua patria) venendo di fuori, i più credeano per
li ricchi e belli palagi ch’erano a tre miglia a Firenze,
tutti fossero della stessa città, al modo di Roma; senza
dire delle case, torri, cortili e giardini murati più da
lungi, talchè si stimava che intorno a sei miglia vi aveva
tanti ricchi e nobili abituri, che due Firenze non n’avrebbono
tanto».
</p>

<p>
Da così bel crescere la tracollarono gravissime sventure.
Nel novembre 1333 piogge interminate flagellarono
molti paesi, e peggio Firenze, ove l’Arno traripando
guastò mura, ponti, casamenti, e molte vite e
ricchezze inestimabili; e seguì devastando il Casentino,
<span class="pagenum" id="Page_470">[470]</span>
il val d’Arno superiore e l’inferiore, e per tutto ove
tenne sua corrente fin al mare. Incalcolabile il danno
de’ privati; quel che ricadde sul pubblico passò i ducencinquantamila
zecchini: ma la città si affretta al
riparo, spendendo cencinquantamila zecchini ne’ soli
ristauri, sebbene contemporaneamente menasse la sciagurata
guerra per l’acquisto di Lucca e quella contro
Mastin della Scala. Pure, non avendo mai il granchio
alla borsa ne’ pubblici comodi, eleva anche il magnifico
palazzo sopra le logge d’Or San Michele, e getta le fondamenta
del meraviglioso campanile.
</p>

<p>
Ma ecco la squassano grossi fallimenti. I Bardi banchieri
nel 1345 doveano avere novecentomila fiorini
d’oro dalla corona d’Inghilterra, e centomila da quella
di Sicilia; i Peruzzi seicentomila dalla prima, centomila
dall’altra; e avendo il re inglese lasciato scadere le
cambiali, le due case furono ridotte a fallire, e i Bardi
diedero ai creditori il settantotto per cento, assai meno
i Peruzzi. Anche gli Scali fallirono di quattrocentomila
fiorini, e dietro a loro i minori mercanti, «e fu (dice
il Villani) a’ Fiorentini maggiore sconfitta, senza danno
di persone, che quella d’Altopascio».
</p>

<p>
Di quel tempo Firenze fece un primo assaggio di
tirannia. Già quando la guerra con Mastino metteva a
repentaglio lo Stato, e invaleva la paura che i Ghibellini
di dentro gli desser mano, si provvide ad un’autorità
dittatoria, invece dei sette bargelli istituendo un
capitano della guardia o conservatore del popolo, con
cento uomini a cavallo e il doppio pedoni, e la provvisione
di diecimila fiorini annui; la cui giurisdizione
non solo si estendeva illimitatamente sopra i fuorusciti,
ma era disobbligata dagli ordini della giustizia, e dal
render conto ad altri che ai priori delle arti. Il primo
fu Jacopo Gabrielli da Gubbio, che severo e tirannico, a
contemplazione della plebe oppresse i nobili, tendendo
<span class="pagenum" id="Page_471">[471]</span>
a privarli delle castella venti miglia attorno alla città,
cercando al castigo alcuni de’ Bardi e Frescobaldi che
studiavano a novità; e n’acquistò tale odio, che, quando
scadde, fu stanziato che nessun da Gubbio si eleggesse
più a pubblica funzione.
</p>

<p>
Avrebbero dovuto accertarsi che mal si ripara la
libertà all’ombra del dispotismo: eppure, scontenti della
lentezza de’ magistrati e della perdita di Lucca, conferirono
la signoria a Gualtiero di Brienne (1342). Proveniva
costui da quel Brienne che campeggiò in Italia, suocero
poi nemico di Federico II: re titolare di Gerusalemme,
per donne avea conseguito il ducato d’Atene, donde
cacciato dalle bande catalane, si era posto al mestiero
più lucroso, la guerra di ventura, e con cenventi uomini
e gran fama di valore stava al soldo de’ Fiorentini,
quand’essi il domandarono capitano e conservatore del
popolo, per quella funesta propensione che i vulghi
hanno verso i capi militari. «Non senno, non virtù,
non lunga amicizia, non servigi a meritare, non vendicate
loro onte, ma la loro grande discordia»<a class="tag" id="tag319" href="#note319">[319]</a>
riduceva i Fiorentini a dominio di questo forestiero, il
quale, avaro quanto ambizioso, perfido, ostinato, senza
pietà nè confidenza, pensò vantaggiarsi delle passioni
di tutte le sêtte, e tutte ingannarle. Bardi, Frescobaldi,
Cavalcanti, Buondelmonti, Adimari, Donati, Gianfigliazzi
ed altri nobili antichi, esclusi di governo dalla mercantile
oligarchia, e continuamente rimorsi per un potere
che più non aveano, aizzavanlo contro i popolani grassi,
dominatori superbi, ed esosi anche alla plebe; ed egli
in fatto ne processò alcuni, come Altoviti, Medici, Rucellaj,
Ricci, rivedendo antiche ragioni; e trovando
aveano trassinato il denaro del Comune, li mandò al
supplizio. Ne sbigottì quella fazione: nobili e plebe s’allegrarono
<span class="pagenum" id="Page_472">[472]</span>
che Dio avesse finalmente mandato un uomo (1342),
il quale non mirava in viso a nessuno, nè si lasciava
metter la mano sotto da tirannetti. Incontrandolo dunque,
gli gridavano <i>Viva il signore</i>, ne magnificavano
la integrità, ne dipingevano l’arma su tutti i canti;
ond’egli carezzando chi lo favoriva, salvando i falliti
dalla prigione, s’acquistò tanti fautori, da poter fidarsi
a interrogare il voto universale.
</p>

<p>
Radunato il parlamento, fattasi la proposta di dargli
la signoria per un anno, «il popolo cominciò a rugghiare,
com’era deliberato per li traditori; e gridarono,
<i>A vita a vita, viva il signor duca, in tutto sia
signore</i>; e così pesolone preso e portato alla porta del
palagio» (<span class="smcap">Stefani</span>), ottenne il potere (8 7bre) senza verun termine
o salvo, bruciandosi i libri degli ordinamenti
della giustizia e i gonfaloni delle compagnie, tra feste
incredibili: Arezzo, Pistoja, Colle, San Geminiano, Volterra
secondarono l’esempio. Egli (primo fondamento
d’ogni tirannia) soldò ottocento cavalieri francesi, eppure
fe pace con Pisa mentre i Fiorentini speravano la
ricuperasse; si legò cogli Estensi, coi Pepoli, cogli Scaligeri,
garantendosi reciprocamente i dominj, mentre
nelle cariche ai gentiluomini preferiva i ciompi, cioè la
gente bassa: con ciò e coi mangiari e colle giostre
otteneva la vulgare reputazione di democratico, e con
questa esercitò tirannia. Allora seguirono i soliti corredi;
prestiti forzati, divieto delle armi, nuove inventie
di gabelle ed imposte, giudizj ingiusti, prepotenze, e
tentar donne oneste, e cingersi di Francesi assetati di
preda e di femmine; fraudò i creditori del pubblico
per ammassare denaro che asportava: e puniva senza
pietà chiunque appuntasse il suo dominio, «sicchè
(conchiude il Rinuccini), carissimi miei cittadini, guardatevi
di venire a tiranno».
</p>

<p>
Non tardò a prorompere la pubblica indignazione;
<span class="pagenum" id="Page_473">[473]</span>
e mentre i piccoli artieri e il vulgo lo fiancheggiavano (1343),
i grandi, i popolani grassi e gli artefici, stanchi di vedersi
sempre innanzi agli occhi la mannaja e l’oltraggio,
formarono tre congiure, una ignorando dell’altra:
poi unitisi nell’intento comune, e levando popolo al
grido di <i>Libertà</i>, in un batter d’occhio (luglio) misero fuori
tutte le bandiere, abbarrarono le strade, assalsero in
palazzo il duca e per le vie i suoi scherani: Guglielmo
d’Assisi, Cerrettieri de’ Visdomini ed altri di quegli abjetti
che mai non mancano per assistere e invelenire i tiranni
contro la propria patria, furono uccisi con rabbia sì
furibonda, da mordere e mangiar persino delle loro
carni, «che, secondo che si legge, in inferno non si fa
peggio di un’anima» (<span class="smcap">Stefani</span>). Il duca, per intromessa
dell’arcivescovo, potè ritirarsi, rinunziando a qualsifosse
diritto: si prese che il giorno di sant’Anna fosse festivo
come Pasqua; ed oggi ancora si commemora sventolando
in Or San Michele i ventuni gonfaloni delle arti.
</p>

<p>
A denaro i Fiorentini recuperarono molte rôcche, dal
duca concesse ad altri: ma quasi la libertà acquistata
da Firenze invitasse le costei suddite a ricuperarla esse
pure, Arezzo, Colle, San Geminiano si fecero di propria
balìa; Volterra tornò a Ottaviano de’ Belforti; Pistoja,
in nome alleata, in fatto serva, cacciò il capitano e la
guarnigione fiorentina per darsi a Pisa, che ridiveniva
capo della Toscana; mentre Siena durava indipendente
e metteva freno a’ nobili campagnuoli.
</p>

<p>
In quei disastri, ciascuno trovandosi obbligato a riparare
colle forze proprie, le conosce e vuole esercitarle,
sicchè la democrazia prevale. E già ne’ passati tempi
per mozzare la potenza dei nobili si agevolavano ai
servi le guise di venir liberi, od accogliendoli ne’ Comuni,
o sorreggendoli nelle querele contro i padroni. Ora a
quattordici persone coll’arcivescovo fu data balìa di
riformare d’uffizj Firenze; e giacchè tutti aveano cooperato
<span class="pagenum" id="Page_474">[474]</span>
a spezzare la tirannide, accomunarono a’ magnati
un terzo delle cariche. Ma questi, appena uscirono
dallo anteriore svilimento, trascesero la civile modestia,
non soffrendo eguali ne’ privati o superiori ne’ magistrati;
sicchè da un lato crescendo le insolenze, dall’altro
i dispetti, il popolo, inizzato da Giovan della Tosa,
insorse contro le famiglie, abbattendone i palazzi, segnatamente
que’ de’ Bardi e Frescobaldi, e riordinò a
signoria di plebe la città, divisa in quartieri, invece
dei sesti. I nobili restavano esclusi dalle magistrature;
finchè, lentato il rigore, si accettarono molti casati fra’
popolani. «E nota e ricogli, lettore (avverte qui il Villani),
che in poco più d’un anno la nostra città ha
avuto tante rivolture, e mutati quattro stati di reggimento:
prima signoreggiò il popolo grasso, e guidandosi
male, per loro difetto venne alla tirannica signoria
del duca; cacciato il duca, ressono i grandi e popolani
insieme, tutto fosse piccolo tempo e con uscita di gran
fortuna; ora siamo al reggimento quasi degli artefici e
minuto popolo. Piaccia a Dio che sia esaltamento e salute
della nostra repubblica; ma mi fa temere per li
nostri peccati e difetti, e perchè i cittadini sono vuoti
d’ogni amore e carità tra loro, ed è rimasa questa maledetta
arte in quelli che sono rettori, di promettere
bene e fare il contrario».
</p>

<p>
Qui nuovo flagello percosse non la Toscana sola ma
tutto il mondo. Per la nessuna precauzione nel comunicare
coi paesi di Levante, facilmente ricorreva la peste,
che il 1340 rapì dodicimila persone alla sola Firenze,
moltissime e delle meglio stanti a Siena, talchè fu vietato
di sonar le campane, o radunarsi a mortorio, o
mandare attorno, come si soleva, banditori ad annunziare
i defunti. Poco poi una nevata straordinaria corruppe
i seminati, donde seguì gravissima strettezza di
vettovaglie. Firenze non badò a spese, e consumati
<span class="pagenum" id="Page_475">[475]</span>
cinquantamila fiorini d’oro a tirare grano, lo distribuiva
in tal quantità, che novantaquattromila persone riceveano
pane dal pubblico, non negandolo a verun forestiero
nè pellegrino o villano; furono sciolti di carcere
gl’indebitati verso il Comune, concesso di redimersi col
quindici per cento dalle vecchie multe. Pure la fame
affralì i corpi, e li predispose ai guasti di quella che
chiamarono la morte nera. La precedettero stranissime
meteore, disastrosi tremuoti, vascelli sobbissati, voragini
aperte, che per più giorni arsero infiniti spazj; poi il
nembo spinse innumerevoli cavallette in mare, i cui
cadaveri rigettati sulla riva, finirono d’appuzzare e
corromper l’aria; e un nebbione coprì lungamente la
Grecia.
</p>

<p>
Il morbo scoppiò nella Cina (1348), poi nell’India, nella
Persia, nell’Armenia, nell’Egitto e nella Siria con tal
furore, che al Cairo perivano da dieci a quindicimila
persone al giorno; ventiduemila ne perdette Gaza in
sei settimane, e quasi tutti gli animali. A Cipro fu recato
dal vivissimo commercio; così nelle altre isole dell’Arcipelago
e alla foce del Don. I mercanti italiani, numerosi
per tutti quei porti, cercarono salvezza fuggendo;
ma otto galee genovesi, salpate dal mar Nero, approdando
in Sicilia, aveano già perduto tanto equipaggio,
che quattro furono abbandonate; gli altri sbarcando
comunicarono il male, che presto ammorbò quell’isola,
la Corsica, la Sardegna, le coste del Mediterraneo,
la Toscana.
</p>

<p>
I sintomi variavano secondo i paesi, anzi dal cominciamento
al dechino della malattia. Da noi per lo più
manifestavasi con febbre violenta, poi delirio, stupore,
insensibilità; la lingua e il palato illividivano; fetidissimi
il fiato, il sudore, le dejezioni; insaziabile sete; a molti
sopragiungeva violenta peripneumonia con emorragie
di pronto esito; e macchie nere e sozzi gavoccioli rivelavano
<span class="pagenum" id="Page_476">[476]</span>
la cancrena. Alcuni cadeano come di colpo; i
più perivano il primo giorno; fortunato cui succedevano
ascessi esterni: ma rimedj umani non menomavano il
male, e il minimo contatto bastava a comunicarlo. Invano
si fecero processioni di reliquie, si portò il tabernacolo
devotissimo dell’Impruneta attorno per Firenze
gridando misericordia, e davanti a quella facendo gran
paci di quistioni e di ferite. Fuggivasi alla campagna,
ma la morte veniva a disabbellirla. I medici che sopravivessero,
voleano smisurato prezzo in mano, a appena
col viso addietro stendere le dita a tastar il polso, e
da lungi veder le orine con essenze odorifere al naso.
Quei medesimi che a principio per arte, per carità,
per prezzo studiavano gl’infetti, gli abbandonavano poi
a morire nell’isolamento, fossero anche i padri, i figli,
i mariti; se l’infermo si trovasse confortato, facevasi
alla finestra, e stava buon tempo innanzichè passasse
persona; e quando fosse udito, o non gli era risposto,
o non soccorso; molti morivano così senza sacramenti,
e stavano sul letto finchè la puzza annunziasse che là
entro erano cadaveri, e i vicini per borsa mandavano a
raccoglierli e sepellire senza pietà d’esequie. I becchini
esigevano tal ricompensa, che molti vi arricchirono,
come arricchirono speziali, pollajuoli, trecche di malva,
d’ortiche e d’altre erbe d’impiastri: smisuratamente
valevano i confetti, e lo zucchero fin tre in otto fiorini
la libbra, e bazza chi ne trovasse: non aveasi più cera,
non bare e stamigne, delle quali usavasi ai morti: lanajuoli
e ritagliatori che si trovarono panni bruni, li
vendettero a peso d’oro<a class="tag" id="tag320" href="#note320">[320]</a>.
</p>

<p>
A tal modo Firenze perdette centomila abitatori, altrettanti
Venezia, Pisa sette ogni dieci, Siena ottantamila
in quattro mesi se si credesse a un cronista, il quale
<span class="pagenum" id="Page_477">[477]</span>
soggiunge che «morivano uomini e donne quasi di
subito; ed io Angelo di Tura sotterrai i miei figliuoli
in una fossa con le mie mani, ed il simile fecero molti
altri»<a class="tag" id="tag321" href="#note321">[321]</a>. Quarantamila ne pianse Genova, Roma censessantamila,
e così Napoli, e fra tutto il Regno cinquecentotrentamila;
in molti luoghi non rimase che un
decimo degli abitanti, a Trapani nessuno: cinquecentomila
perirono in Sicilia, quasi tutti quelli di Cipro.
Trovaronsi vascelli erranti a grado dell’onde, essendo
perito tutto l’equipaggio; la messe e la vendemmia
infradiciarono non côlte; a Bologna Taddeo Pepoli
faticò a tirar grano e tenerlo a basso prezzo, ma entrato
il morbo, moltissime famiglie terminarono, delle quali
dà la lista il Ghirardacci.
</p>

<p>
Luchino Visconti orlò i confini del Milanese di forche,
dove appendere chiunque li varcasse, col che tenne
immune il paese, come fu pure di Parma e del Piemonte<a class="tag" id="tag322" href="#note322">[322]</a>.
Passò poi la morte nera in Savoja, nella
Spagna, nelle Baleari, in Francia, ove la sola Parigi
dava cinquecento vittime al giorno, Vienna d’Austria
milleseicento; ad Avignone durò sei mesi, uccidendo
sette cardinali e duemila persone: in Inghilterra per
nove anni mietè cinquantamila vite l’anno; l’Irlanda ne
rimase deserta: insomma dicesi che se ne portasse un
terzo d’Europa; ove rimase spaventevolmente ricordata.
«Non fia creduto ai posteri che siavi stata un’età
in cui il mondo rimase quasi totalmente spopolato, e
le case di famiglia vuote, e di cittadini le città, e le
<span class="pagenum" id="Page_478">[478]</span>
campagne senza lavoratori. Come lo crederanno gli
avvenire, se noi medesimi a fatica prestiamo fede ai
nostri occhi? Usciti di casa, scorriamo le vie, e le troviamo
piene di morti e di morenti: tornati fra le
domestiche pareti, più nessuno troviamo di vivo, essendo
tutti morti nella breve nostra assenza. Fortunati
i posteri, a cui tali calamità sembreranno finzioni e
sogni»<a class="tag" id="tag323" href="#note323">[323]</a>.
</p>

<p>
Le analogie de’ sintomi con quelli dell’avvelenamento
fecero supporre che una malizia, smisurata quanto il
male, propagasse ad arte la morte: principalmente
imputavansi gli Ebrei di avvelenare le fonti, e per
Germania e Spagna fu fatto strazio di questi infelici,
dei quali papa Clemente VI attestò l’innocenza e diede
loro ricovero in Avignone.
</p>

<p>
Alcuni vedevano in quel flagello la punizione divina
perchè si violavano la domenica e il digiuno, e si commettevano
adulterj, usure, bestemmie; e si bucinò che
in Gerusalemme fosse arrivata una lettera dal cielo,
ove diceasi che Cristo non concederebbe misericordia
se ognuno non si flagellasse e andasse ramingo per
trentaquattro giorni. Pertanto moltissimi buttavansi
alle penitenze, alle macerazioni, e si rinnovarono le
scene de’ Flagellanti, che a centinaja passavano di terra
in terra, con litanie e miserere, ed anche con superstizioni
di miracoli e liberazione d’ossessi, e dogmi
nuovi e strani. Fu profuso a cause pie quel che ritenere
non si potea, e di venticinquemila fiorini l’ospedale di
Santa Maria Nuova, di trecencinquantamila la Compagnia
d’Or San Michele restarono eredi in Firenze: la
Compagnia della misericordia, istituita un secolo prima
dai facchini che servivano all’arte della lana, prestò intrepidamente
soccorsi, e ne fu compensata con lasciti
dell’ammontare di trentacinquemila fiorini.
</p>

<p>
<span class="pagenum" id="Page_479">[479]</span>
</p>

<p>
Altri, all’opposto, si persuasero che rimedio fosse lo
svagarsi e il darsi buon tempo; e ne seguì un enorme
rilassamento di costumi, volendo ciascuno godere una
vita che fuggiva, o allietarla d’ogni piacere, se l’avea
campata; i popolani vestivano delle robe lasciate dai
ricchi; eredità improvvise mutando fortune, davano
spirito ad abusarne, come appiglio a complicatissime
liti; i latrocinj al par che gli amori furono agevolati
dal pericolo e dagli abbandoni. E quel misto di devozione
e d’allegria può dirsi rappresentato nei <i>Balli dei
morti</i>, stravaganti pitture ove si effigiano scheletri che
menano danze o s’atteggiano bizzarramente con persone
vive, papi, re, belle, mercanti, letterati, fanciulli, vegliardi,
per intimare a tutti la necessità del morire. La
Svizzera e la Germania ne abbondano, non ne manca
l’Italia<a class="tag" id="tag324" href="#note324">[324]</a>.
</p>

<p>
Questa peste fu anche deplorabile pel numero di valentuomini
che l’Italia perdette, fra i quali mentoveremo
Giovan Villani e Giovanni Andrea canonista peritissimo;
ma «tiranni e grandi signori non morì nessuno»<a class="tag" id="tag325" href="#note325">[325]</a>.
Fu poi descritta nel primo lavoro di prosa italiana
elaborata, il <i>Decameron</i> di Giovanni Boccaccio. Finge
egli che sette gentildonne, durante la peste, scontratesi
in chiesa con tre loro amanti, prendano accordo di
uscire alla campagna<a class="tag" id="tag326" href="#note326">[326]</a>, e tuffare i timori e la compassione
nella vita sollazzevole e nel raccontar novelle:
le quali, distribuite in dieci giornate, finite ognuna con
una canzone, formano appunto quel libro. Precede la
<span class="pagenum" id="Page_480">[480]</span>
descrizione della peste, ma come d’uomo che non la
vide, adoprando le riflessioni e le particolarità di Tucidide
e di Lucrezio, e su queste diffondendosi in modo,
che sono in quantità assai meno e in parole assai più
che nell’originale. E il concetto e le parti dell’opera
risentono d’un colto egoismo; e laide avventure, e la
facilità delle donne e la spensierataggine degli uomini
insinuano di goder la vita e non darsi altro pensiero.
La pittura stessa della peste finisce con un’idea scherzevole
e affatto pagana<a class="tag" id="tag327" href="#note327">[327]</a>. Piacque alla società gaudente;
<span class="pagenum" id="Page_481">[481]</span>
ma gli spiriti serj ne restarono scandolezzati, e
il certosino Gioachino Cino si presentò al Boccaccio
dicendogli come il suo compagno Pier Petroni da Siena
morendo gli avesse lasciato l’incarico di venire a richiamarlo
a coscienza. Ne rimase tocco Boccaccio, e
dato migliore indirizzo all’ingegno, fece libri di pietà,
e a Mainardo Cavalcanti scriveva: — Lascia le mie
novelle ai petulanti seguaci delle passioni, che sono
bramosi di essere creduti dall’universale contaminatori
frequenti della pudicizia delle matrone. E se tu non
vuoi perdonare al decoro delle tue donne, perdona all’onor
mio, se tanto mi ami da sparger lagrime pe’ miei
patimenti. Leggendole, mi reputeranno turpe mezzano,
incestuoso vecchio, uomo impuro e maledico, ed avido
raccontatore delle altrui scelleraggini. Non v’ha dappertutto
chi sorga e dica per iscusarmi: <i>Scrisse da
giovane, e vi fu astretto da autorevole comando</i>».
</p>

<p>
Ebbe amicissimo Francesco Petrarca, che nato (1304) in
Arezzo da un Petracco sbandito di Firenze coll’Alighieri,
visse poveramente colla madre all’Incisa in val d’Arno,
poi si avviò nelle scienze a Pisa sotto Convenevole, a
Bologna sotto Giovanni d’Andrea, a Montpellier sotto
il celebre giurista Bartolomeo d’Osio bergamasco: ma
dagli studj del diritto impostigli da suo padre divagavasi
per la lettura di Cicerone e la compagnia di Cino da
Pistoja e Cecco d’Ascoli, dai quali prese vaghezza della
poesia italiana. Rimasto orfano e scarso di patrimonio,
si acconciò allo stato ecclesiastico, e stabilì mutarsi ad
Avignone a cercarvi fortuna come faceano tutti (1326). Il
trattar cortese e il limpido ingegno lo fecero il ben
arrivato alla Corte pontificia, dove ai principali prelati
lo introdusse l’amico suo Jacopo Colonna, vescovo che
fu poi di Lombez. Il papa, a cui diresse un’elegante
prosopopeja di Roma che lo richiamava, gli assegnò un
canonicato a Padova, e l’aspettativa della prima prebenda
<span class="pagenum" id="Page_482">[482]</span>
che vacasse. Comprossi anche un poderetto
presso la fontana di Valchiusa, e vi si ritirò co’ suoi
libri. A questi applicò allora tutto l’animo, e venuto
idolatro dell’antica civiltà, fantasticava sempre i vetusti
eroi e la città di Romolo e d’Augusto in quella che i
pontefici abbandonavano alle masnade dei Colonna e
degli Orsini; ed applaudiva a chi tentasse restaurarvi
il buono stato.
</p>

<p>
Era capace di apprezzare le bellezze dei classici, e
non ostante presunse poterle raggiungere, e scrisse
l’<i>Africa</i>, poema sul soggetto stesso di Silio Italico. È
un racconto senza macchina, nè episodj nuovi, nè sospensione
curiosa: ma versi di così buona lega non
si erano più uditi da Claudiano in poi, tanto avea
convertito in sostanza propria quella de’ classici meditati.
Riesce più poetico nelle <i>Egloghe</i>, ove sotto
nomi pastorali allude a fatti d’allora, non rifuggendo
dall’adulazione.
</p>

<p>
Da questi versi latini promettevasi egli l’immortalità,
che invece gli venne da un usuale incidente. Bell’uomo,
accuratissimo nel vestire, frequente ai convegni, in una
chiesa d’Avignone (1327) s’invaghì di Laura, figlia d’Odiberto
di Noves e moglie ad Ugo di Sade<a class="tag" id="tag328" href="#note328">[328]</a>; amore ben
poco romanzesco, giacchè ella seguitò a vivere in pace
col marito, cui partorì undici figliuoli, ed egli, pur
assediandone la virtù cogl’istinti d’un temperamento
riottoso, non si distolse da studj nè da amori più positivi,
<span class="pagenum" id="Page_483">[483]</span>
dal maneggiarsi alla corte, e dal vagheggiare la
gloria, prima e preponderante sua passione. Se non
che per Laura tratto tratto componeva o imitava dal
provenzale qualche sonetto o canzone, che il nome dell’autore
e l’intrinseca loro soavità facea cercare e ripetere,
e gli guadagnava anche presso al bel mondo
quella fama, per cui era insigne fra i dotti. Da questa
pubblicità gli venne una specie d’obbligo a perseverare
ne’ sentimenti stessi verso Laura, la quale pare si guardasse
dall’impedirli soddisfacendoli; poi quando, dopo
venti anni, ella soccombette alla morte nera, il Petrarca
si fece onore della costanza al cenere di lei, «di sua
memoria e di dolor pascendosi».
</p>

<p>
Nella bella Avignonese piacevangli le vaghezze corporee,
i bei crini d’oro, le mani bianche sottili, e le gentili
braccia, e il bel giovanil petto, e le altre leggiadrie
per le quali essa diveniva superba<a class="tag" id="tag329" href="#note329">[329]</a> e stancava gli
specchi a vagheggiarsi; e lei vedeva nelle <i>chiare, fresche
e dolci acque</i>; e lei sopra l’erba verde, e in bianca
nube; e colla mente ne disegnava nel sasso il viso leggiadro.
Tanto basterebbe a smentire coloro che supposero
ente simbolico questa Laura; che anzi quel sempre
mostrarcela come persona vera, lo salvò dallo sfumare
in astrazioni come i suoi seguaci. Amò, bramò<a class="tag" id="tag330" href="#note330">[330]</a>,
<span class="pagenum" id="Page_484">[484]</span>
e nel dialogo con sant’Agostino confessa le irrequietudini,
i trasporti, le veglie, le noje di quella sua passione,
e implora soccorso per disvincolarsene. Ben è vero che
a Cicerone, a Virgilio, a Varrone, a Seneca, a Livio
egli dirizzava lettere spiranti un ardore forse più verace,
certo più vivamente espresso che non per Laura:
poi nelle prose in tutt’altro tenore favella delle donne;
doversi il matrimonio schifare chi a studj intende, al più
accettar la concubina; pazzo chi deplora la defunta
moglie, quando ne dovrebbe menare tripudio<a class="tag" id="tag331" href="#note331">[331]</a>.
</p>

<p>
Da quell’affetto suo uscì un canzoniere, tutto d’amore
se togli dodici sonetti e tre canzoni oltre le due a
bisticci. Nella forma si piacque delle difficoltà, sia colle
sestine, disposizione provenzale ove da nessun’armonia
è redenta la fatica del replicare le medesime desinenze;
sia col sonetto, ordito per lo più sopra quattro sole
rime; sia colle canzoni, legate a norme impreteribili.
Soggiunse i <i>Trionfi</i>, sogni allegorici ed erotici, ove in
terzine divisa i trionfi dell’Amore sopra il poeta, della
castità di Laura sopra Amore, della Morte sopra Laura,
di Laura sopra la Morte, della Fama sopra il cuore del
poeta ch’essa divide coll’Amore; in ultimo il Tempo
annichila i trofei dell’Amore, e l’Eternità quelli del
Tempo.
</p>

<p>
Sono concetti e forme secondo l’età; ma per quanto
si provi che da altri, massime da Provenzali e Spagnuoli
e nostri anteriori, togliesse molti pensieri suoi,
altri si appuntino d’esagerati, di lambiccati, di falsi,
resta al Petrarca la lode d’una lingua candidissima,
fresca ancora dopo cinque secoli, d’uno stile vivo e
corretto, d’una inesauribile varietà nell’esprimere quei
miti dolori, quelle placide repulse, quelle pitture monotone
<span class="pagenum" id="Page_485">[485]</span>
eppur varianti, passionate insieme e sottili; della
soave melanconia e della casta delicatezza con cui
trattò la più sdrucciolevole delle passioni. Studiò egli
moltissimo ciascun sonetto; eppure sembrano messi
fuori d’un fiato, e colla squisitezza che nell’espressione
riproduce le gradazioni del sentimento, con quella
grazia d’elocuzione che allo spirito presenta l’attrattiva
della novità insieme col merito della limpidezza.
</p>

<p>
Più altre opere condusse il Petrarca: nella raccolta
di <i>Memorabili</i> imita Valerio Massimo: nella <i>Vera sapienza</i>
mette un di cotesti saccenti a fronte d’un idioto
di buon senso, onde svergognare la dialettica d’allora,
frivola, nè giovevole al cuore nè all’ingegno. Certi
garzonetti veneziani, trinciatori delle reputazioni più
sode come tanti se n’incontra, avendolo sentenziato
uom dabbene ma di piccola levatura, egli rispose col
libro <i>Dell’ignoranza propria e dell’altrui</i>, ove qualche
sentenza buona può pescarsi in un mare di sottigliezze
e d’erudizione facile e presuntuosa, e dove conchiude
che «la letteratura a molti è stromento di follia,
di superbia a quasi tutti, se non cada in anima buona
e costumata». Ribattendo un Avignonese, vitupera
tutti i medici, come incettatori di scienza vana e ambiziosi
nell’andare in volta con un vestone di porpora e
anella smaglianti, e sproni dorati quasi aspirino al
trionfo, benchè pochi abbiano ucciso i cinquemila che
la legge romana richiedeva.
</p>

<p>
Il libro <i>Degli uffizj e delle virtù d’un capitano</i>
chiama alle labbra il riso d’Annibale; quello <i>Del governare
uno Stato</i> barcola su luoghi comuni, che nè rischiarano
i savj, nè correggono i ribaldi. A conforto di
Azzo Correggio spodestato espose i <i>Rimedj d’ambe le
fortune</i>, dialoghi prolissi e scolorati fra enti di ragione,
ove sfoggia argomenti ed erudizione per mostrare che i
beni di quaggiù sono fallaci, e che le sventure si possono
<span class="pagenum" id="Page_486">[486]</span>
colla ragione disacerbare e convertire a bene. Due libri
<i>Della vita solitaria</i> diresse a Filippo di Cabassole
vescovo di Cavaillon, i tedj del cittadino comparando
alle dolcezze del solitario: antitesi non troppo sociale,
dover nostro essendo l’operare anche in mezzo a questa
ciurma che c’impaccia, frantende e calunnia.
</p>

<p>
Coll’amore e colla filosofia, terza sua ispiratrice fu la
devozione. Anche nei tempi del suo <i>primo giovanile
errore</i> pregava Dio a <i>ridurre a miglior vita i pensier
vaghi</i>; delle bellezze di Laura si fa scala al suo Fattore;
e dopo morte spera vedere il Signor suo e la sua
donna, per la quale, dice un contemporaneo, «ha facto
tante limosine et facto dir tante messe et orationi con
tanta devotione, che s’ella fosse stata la più cattiva
femina del mondo, l’avrebbe tratta dalle mani del diavolo;
benchè se rexona che morì pura et santa». Questo
sentimento gli dettò il <i>Disprezzo del mondo</i>, specie
di confessione, scevra dalla sguajataggine ostentata da
certuni, e dove, a imitazione della <i>Vita nuova</i> di Dante,
commenta i proprj carmi, ed analizza i sentimenti profondi
e i dilicati.
</p>

<p>
Di maggior conto è la raccolta di sue epistole <i>famigliari,
senili, varie, e senza titolo</i>, carteggio coi migliori
dell’età sua. Prolisso sempre e ammanierato,
perchè sapeva che quelle circolavano, e spesso erano
state lette da cento prima che giungessero al loro indirizzo;
tocca però gli avvenimenti, i costumi, le missioni
sue, massime i disordini della Corte avignonese, e certi
difetti del suo tempo che sono pure del nostro. Or
riprova i <i>moderni filosofi</i>, cui non pare essere a nulla
approdati se non abbajano contro Cristo e sua dottrina:
«soltanto da timore di temporali castighi rattenuti
dall’impugnare la fede, in disparte se ne ridono, adorano
Aristotele senza intenderlo, e disputando professano
di prescindere dalla fede»; or move querela di
<span class="pagenum" id="Page_487">[487]</span>
coloro «che s’appellano dotti delle scienze, nei qual
degno di riso è tutto, e soprattutto quel primo ed eterno
patrimonio degl’ignoranti, la boria sfolgorata»; or quelli
rimorde che «mentre si dicono italiani e sono in Italia
nati, fanno ogni opera per sembrar barbari: e se non
basta a questi sciagurati l’aver perduto per ignavia
propria la virtù, la gloria, le arti della pace e della
guerra che fecero divini i padri nostri, disonestano ancora
la nostra favella e fino le vestimenta»<a class="tag" id="tag332" href="#note332">[332]</a>.
</p>

<p>
Con quelle lettere è curioso seguirlo ne’ viaggi che
fece alle <i>città de’ Barbari</i>, le cui costumanze delineò
pelle pelle. Parigi trovò veramente gran cosa, ma inferiore
all’aspettazione, più sucida e puzzolenta di qual
altra città sia, eccetto Avignone, e che tutto deve alle
ciancie de’ suoi<a class="tag" id="tag333" href="#note333">[333]</a>. Passò buon tempo a discernere
il vero dal falso su quell’Università, «simigliante a
paniere, ove si raccolgono le più rare frutte d’ogni
paese..... Oserà comparar la Francia all’Italia chi
abbia la minima nozione di storia? Discuter sulle doti
intellettuali de’ due paesi sarebbe ridicolo, quando s’ha
il testimonio de’ libri. Se qualche straniero produsse
alcuna cosa sopra l’arti liberali, la morale, la filosofia,
l’ha scritta o studiata in Italia; ambo i diritti furono
stabiliti e spiegati da Italiani; fuor di qui non si cerchino
oratori, non poeti; qua nacquero, qua si formarono
letteratura, politica, tutto insomma qui si perfezionò.
A tanti lavori, a studj così serj e variati cosa
possono opporre i Francesi? Le scuole nella via degli
strami (<i>rue du Fouarre</i>, dov’era l’Università). Son
gente lepida, sempre soddisfatti di se stessi, bravi sonatori,
allegri cantanti, intrepidi bevitori, buoni convitati,
<span class="pagenum" id="Page_488">[488]</span>
lo concedo. Beata nazione, che pensa sempre male
degli altri e bene di sè: chi non le invidierebbe coteste
illusioni?»<a class="tag" id="tag334" href="#note334">[334]</a>
</p>

<p>
Vaglia a mostrare in che i tempi sono cangiati, e
come allora non men che adesso rendesse ingiusti il
patriotismo. Eppure in quella Francia che gli pare
così barbara, il Delfino, di precoce maturità, amava
metterlo a disputa coi dotti e cogl’ingegnosi del suo
paese, accettò l’omaggio dei <i>Rimedj d’ambo le fortune</i>,
e li fece tradurre dal suo precettore. Chiestogli da
Guido Gonzaga qualche libro francese, Petrarca gli
mandò il <i>Romanzo della rosa</i> di Giovanni de Meun,
della natura della Divina Commedia, cioè che abbraccia
tutto lo scibile, con sottigliezze scolastiche, misticismo,
personificazioni, allegorie abusate, digressioni scientifiche,
e che era commentato, lodato, biasimato in
Francia, quanto Dante da noi. — La superiorità della
letteratura nostra (gli scrisse) è provata da questo
libro, che la Francia leva a cielo, e pretende comparare
ai capolavori. L’autore vi racconta i suoi sogni,
la possa dell’amore, le fiamme giovanili, le senili
astuzie, le pene di chi serve a Venere, le frequenti
lacrime sopra gioje passeggere. Qual vasto e fecondo
campo al talento del poeta! eppure narrando i suoi
sogni e’ sonnecchia. Quanto meglio non espressero la
passione que’ divini cantori dell’amore, Virgilio, Catullo,
Properzio, Ovidio e tant’altri, che l’antico o il moderno
tempo vide sulle nostre rive italiane? Tu però riceverai
con giubilo questo libro; poichè, se ne desideravi
uno straniero e in lingua vulgare, non potevo offrirtene
un migliore, se pur Francia tutta non s’inganna sul
merito di esso»<a class="tag" id="tag335" href="#note335">[335]</a>.
</p>

<p>
<span class="pagenum" id="Page_489">[489]</span>
</p>

<p>
Nelle Fiandre e nel Brabante, Petrarca vide il popolo
occupato dietro a tappezzerie e lavori di lana: a Liegi
penò ad avere inchiostro onde trascrivere due orazioni
di Cicerone: a Colonia stupì di scorgere urbanità tanta
in città barbara, e onesto contegno negli uomini, studiata
lindura nelle donne; e non di Virgilio, ma vi
trovò copie d’Ovidio. Gli amici il trassero ad ammirare
il tramonto del sole in riva al Reno, ed essendo la
vigilia di san Giovanni, un’infinità di donne ne empivano
la spiaggia, senza tumulto, coronate di fiori, colle maniche
rimboccate fin al gomito, per lavare le mani e
le braccia nella corrente, recitando versi in loro favella,
e dandosi a credere che quella lustrazione le assicurasse
da calamità nel corso dell’anno. Traversare la
<i>fámosa Ardenna</i> non si ardiva allora senza buona
scorta, tra pei ladroni, tra per le nimicizie del conte di
Fiandra col duca di Barbante. Lieto fu dunque allorchè,
uscendo da que’ monti, rivide <i>il bel paese e ’l dilettoso
fiume</i> del Rodano ed Avignone. Quivi fremeva
nell’udire alcuni cardinali aborrire dal tornare in Italia,
perchè non vi gusterebbero il vin di Francia<a class="tag" id="tag336" href="#note336">[336]</a>.
</p>

<p>
Nulla però incontrava che lo facesse scontento d’essere
nato italiano. La Francia ottenne da Roma i doni
di Bacco e di Minerva, ma non vi si coltivano che pochi
ulivi e nessun arancio; i montoni non danno buona
lana; non miniere od acque termali la terra. In Fiandra
non bevesi che idromele, in Inghilterra birra e
sidro. Che dire dei climi gelati cui bagnano il Danubio,
il Bog, il Tanai? ebbero matrigna la natura; quali
senza legna, sicchè vi si riscaldano solo con torba;
quali tristi da fetide esalazioni de’ paduli, senz’acqua a
<span class="pagenum" id="Page_490">[490]</span>
bere; quali di erica e sterile sabbione; quali di serpi e
tigri e lioni e leopardi (?). Italia sola fu prediletta dal
cielo, che le largheggiò il supremo impero, gl’ingegni,
le arti, e principalmente la cetra, per cui i Latini sorpassarono
i Greci; nè cosa le mancherebbe se Marte
non nocesse.
</p>

<p>
A Roma trova che a dritto quelle donne si preferiscono
a tutt’altre per pudore, modestia femminile e
virile costanza; gli uomini son buona pasta, affabili a
chi li tratta con dolcezza; ma v’è un punto sopra cui
non intendono celia, la virtù delle mogli; e non che in
ciò sieno conniventi come gli Avignonesi, han sempre
in bocca il motto d’un loro antico: — Batteteci, ma la
pudicizia sia salva». Stupì di trovarvi sì pochi mercanti
ed usurieri, forse perchè il commercio n’era
sviato coll’andarsene della Corte.
</p>

<p>
Firenze mandò Giovan Boccaccio ad annunziargli
come avesse determinato di elevare la propria repubblica,
secondo avea fatto Roma antica, di sopra delle
altre città d’Italia anche mediante l’istruzione. E «per
tuo mezzo soltanto può essa raggiungere il suo desiderio,
e perciò ti prega a scegliere qualunque libro ti
piaccia interpretare, qualunque scienza tu trovi confacente
alla tua fama e alla tua quiete. Altri senni elevati
forse dal tuo esempio prenderan coraggio a pubblicarvi
i loro versi. Intanto lascia che ti confortiamo a terminare
l’immortale tuo poema dell’<i>Africa</i>, sicchè le Muse,
da secoli neglette, ripiglino stanza fra noi. Abbastanza
viaggiasti, hai veduto abbastanza costumi e caratteri di
nazioni; or ascolta a’ tuoi magistrati, a’ concittadini
tuoi nobili e popolo, e torna all’antica casa, al patrimonio
avito che ti restituiranno».
</p>

<p>
Anche oggi è impossibile leggere il Petrarca e non
amarlo: quanto più allora! e massimamente che egli
non s’abbandonava a quella superbia, che spesso è dignità
<span class="pagenum" id="Page_491">[491]</span>
necessaria, ma che aliena le simpatie, e stuzzica
le invidie. Dappertutto era una gara a chi meglio l’onorasse,
«e principi d’Italia (dic’egli) con forza e con
preghiere cercarono ritenermi, si dolsero della mia
partita, e impazienti attendono il mio ritorno». Francesco
Carrara il vecchio lo volle amico, mosse ad incontrarlo
fin alle porte di Padova, e spesso il visitava
ad Arquà, onde Petrarca gl’intitolò il libro <i>Del governare
uno Stato</i>, esordendo con un elogio di lui pomposissimo,
e per cenno di esso intraprese le vite degli
uomini illustri. Alla morte di Ugo d’Este rammentava
che gli era stato signore umanissimo per dignità, per
amore ossequiosissimo figlio, e quanti favori ne avesse
ritratto. Luchino Visconti gli chiese versi, e frutte ed
erbe del suo giardino; e n’ottenne lodi le meno meritate<a class="tag" id="tag337" href="#note337">[337]</a>.
Giovanni Visconti lo ricevette baciandolo, e
<span class="pagenum" id="Page_492">[492]</span>
tanto fece che lo trattenne a Milano, e lo deputò a
conchiudere pace col doge Andrea Dandolo. Galeazzo II
se l’ebbe a fianco nel solenne ingresso del cardinale
Albornoz, e vedendolo in pericolo di essere rovesciato
da cavallo, smontò per camparlo; gli affidò un’ambasciata
a Carlo IV imperatore; nelle nozze di sua figlia
con Lionello figlio del re d’Inghilterra il volle a mensa
con loro. Luigi Gonzaga di Mantova deputò ad Avignone
chi l’invitasse e offrissegli denaro; e quando venne alla
sua corte, il ricevette con ogni migliore onoranza. Azzo
Correggio gli mostrò tenerezza da fratello, dicendolo
il solo che non avessegli recato noja o dispiacere con
alcun detto o atto. Il guerresco Paolo Malatesti prima
di conoscerlo inviò un pittore a cavarne l’effigie; scontratolo
poi in Milano, mai non sapeva spiccarsi da’ suoi
colloquj, nè avea bene che dello stare con lui; scoppiata
la peste, gli offrì un ricovero; rottasi guerra fra
i Carraresi e Veneziani, gl’inviò cavalli e uomini che lo
scortassero fin a Pesaro. Il gran siniscalco Niccolò Acciajuoli
non finiva di visitarlo a Milano, «come Pompeo
visitava Posidonio col capo scoperto e chinandosi per
rispetto», sicchè trasse le lacrime al poeta. Fu dunque
indovino un astrologo, il quale al Petrarca ancor fanciullo
avea presagito la famigliarità e l’insigne benevolenza
di tutti i principi e illustri personaggi dell’età sua.
</p>

<p>
Quest’entusiasmo propagavasi ai minori. Un vecchio
cieco, maestro di grammatica in Pontremoli, viaggiò
fino a Napoli per udirlo, e trovatolo partito, riprese sua
<span class="pagenum" id="Page_493">[493]</span>
via «disposto a cercarlo fin nelle Indie»; se non che
lo imbattè a Parma, e con indicibile trasporto l’abbracciava,
non cessando di baciar la testa che avea concepito,
la mano che avea vergato sì soavi cose. Arrigo
Capra, orafo Bergamasco, beato d’aver conosciuto il
Petrarca a Milano, de’ ritratti di esso empì sua casa, ne
comprò le opere, e dismessa l’arte, raccolse libri, nè
più conversava che con dotti; poi tanto s’ingegnò, che
indusse il poeta a venire da lui, e gli fu incontro con
quanti v’aveva eruditi nel contorno; e sebbene il podestà
e i maggiorenti gli destinassero alloggio nel
palazzo pubblico, il Capra lo volle a sè, ed avea disposta
sala a porpora, letto a oro, nel quale giurò nessun mai
avea dormito o dormirebbe; poi tali furono le dipartite,
che la gente temeva non colui impazzasse.
</p>

<p>
Roberto, re pedante lodato dai dotti, avendo scritto
l’epitafio di Clemenza regina di Francia, lo mandò per
giudizio al Petrarca, il quale in una lunghissima epistola
lo incensò smaccatamente, e — Non avrei mai creduto
potessero dirsi cose tanto sublimi con tanta concisione,
gravità, eleganza. Beata quella morte che ottiene un
tal lodatore, e conseguisce due eternità, l’una dal celeste
monarca, l’altra dal terrestre». Applausi non disinteressati,
giacchè miravano a indurre Roberto a coronarlo
poeta; di che non s’asconde in altra lettera a Dionigi
da Sansepolcro, dove nuovi encomj prodiga a Roberto,
dicendo che alla lettera di lui, scritta con regio stile,
avea risposto in tono plebeo, sentendosi tanto inferiore
di forza e di cetra.
</p>

<p>
Quel desiderio, eccitatogli da ricordanze classiche,
fu adempito allorchè a lui, che a trentasei anni era
venerato dagli eruditi e dal vulgo, in Avignone giunsero
contemporanee lettere di Roberto de’ Bardi fiorentino,
cancelliere dell’Università di Parigi, e del senato
di Roma che l’invitavano a ricevere la corona di poeta.
<span class="pagenum" id="Page_494">[494]</span>
Al Petrarca viepiù lusingava quest’onore perchè il serto
di <i>lauro</i> tenea somiglianza di nome colla donna sua
ancor viva; e alla <i>città del fango</i>, dov’egli avrebbe pel
primo avuto tale onoranza, preferì quella dove aveano
trionfato Pompeo e il suo Scipione. Volle crescervi
fasto e solennità col chiedere esaminatore e giudice del
suo merito re Roberto. Venne dunque a lui, che
in presenza de’ principi e cortigiani l’interrogò; e la
prima quistione fu sull’utile della poesia, al quale poco
credeva, neppure gran fatto stimando Virgilio. Il Petrarca
dimostrò ne’ poeti stare depositato il senno dei
tempi, e d’immagini sensibili vestir essi le filosofiche
contemplazioni. Chi avrebbe osato non dirsene convinto?
Il domani l’esame versò su tutto lo scibile, sui
libri metafisici e naturali d’Aristotele, sui pregi de’ varj
storici latini e greci, dove il Petrarca mostrò entusiasmo
per Tito Livio, ed esortò Roberto a rintracciarne le
deche perdute. E Roberto l’assicurò, ben più del regno
essergli care le lettere, e quello torrebbe di perdere
piuttosto che queste. Al terzo e più solenne e affollato
convegno il Petrarca lasciossi pregare a leggere alcuni
passi della sua <i>Africa</i>, e quantunque non ancora limati,
tanto piacquero, che Roberto il chiese di dedicarla a
lui. Così, al modo solito degli onori accademici, gli si
facea merito d’un componimento di cui l’autore stesso
arrossì più tardi, invece delle rime italiane per cui la
sua fama non vedrà mai sera.
</p>

<p>
La Pasqua del 1341, il Petrarca, in veste di porpora
donatagli da esso re, corteggiato da paggi delle primarie
famiglie romane<a class="tag" id="tag338" href="#note338">[338]</a>, a suon di trombe e fra
solenni acclamazioni salì al Campidoglio, che da dieci
<span class="pagenum" id="Page_495">[495]</span>
secoli più non vedea trionfi, e ginocchione dal senatore
ricevette la laurea, mentre popolo infinito gridava: — Viva
il poeta e il Campidoglio». Il serto gli fu accompagnato
con questa patente: — Noi senatore conte
di Anguillara, a nome nostro e del nostro collegio,
dichiariamo grande poeta e storico Francesco Petrarca:
e per ispeciale indizio della sua qualità, colle nostre
mani poniam sulla sua fronte una corona d’alloro, concedendogli,
col tenore delle presenti, e per autorità del
re Roberto, del senato e del popolo di Roma, nell’arte
della poesia e dell’istoria e in tutto ciò che a queste
arti si appartiene, tanto nella santa città, quanto altrove,
libera e intera permissione di leggere, analizzare, interpretare
tutti i libri antichi, farne di nuovi, e comporre
poemi, che, a Dio piacendo, vivranno pe’ secoli
de’ secoli». Il Petrarca, andato nel maggior tempio,
depose l’alloro sull’altare.
</p>

<p>
[Sidenote: 1374]
</p>

<p>
Così visse lungamente onorato e benvoluto, finchè
ad Arquà, dov’egli erasi procacciata una villa per essere
vicino al suo canonicato di Padova, fu trovato morto
sopra un Virgilio. Avea per testamento chiamato erede
Francesco da Brossano, marito d’una sua figlia naturale;
legò cinquanta fiorini d’oro al Boccaccio onde si
facesse un vestone da camera per le invernali sue
veglie; al principe Carrarese una madonna di Giotto,
«la cui bellezza non si comprende dagli ignoranti, ma
empie di meraviglia i maestri dell’arte».
</p>

<p>
Noi dovevamo fermarci a lungo su questo insigne,
del cui nome è piena l’età che descriviamo. E già di
qui ci trapela l’importanza che acquistavano le lettere;
le quali, mentre tutt’altrove balbettavano appena, in Italia
già erano state portate a tanta altezza da Dante, Petrarca,
Boccaccio, insigne triumvirato, che alla nazionale
letteratura impresse il carattere che tuttora conserva.
Non è dunque soltanto un còmpito letterario, ma civil
<span class="pagenum" id="Page_496">[496]</span>
dovere dello storico il badarsi su loro, come chi alle
fonti studii il fiume che irriga, impingua o devasta un
paese.
</p>

<p>
La poesia di Dante e del Petrarca fu modificata dall’indole
dei tempi e dalla lor propria. Visse l’Alighieri
cogli ultimi eroi del medio evo, robusti petti, tutti patria,
tutti gelosia del franco stato, cresciuti fra puntaglie
di parte, esigli, fughe, uccisioni; in repubbliche, dove
le passioni personali non conosceano freno di legge o
d’opinione, onde ciascuno sentiva la potenza propria,
concitata alle grandi cose. Bastava dunque guardarsi
attorno per trovare tipi poetici da atteggiare nel gran
dramma di cui sono scena i tre mondi, i quali allora
teneano da vicinissimo alla vita, ogni opera facendosi
in vista di quelli. L’età del Petrarca erasi implicata
ne’ viluppi della politica; non più a punta di spade,
ma per lungagne d’ambascierie e per insidie e veleni
si consumavano le vendette; a Federico II, a san Luigi,
a Sordello, a Giotto, a Farinata, a Bonifazio VIII erano
succeduti re Roberto, Stefano Colonna, Cola Rienzi,
Clemente VI, Simon Memmi; alla imperturbata unità
cattolica il miserabile esiglio avignonese; e preparavasi
l’età della colta inerzia, dei fiacchi delitti, delle
fiacche virtù, delle sciagure senza gloria nè compassione.
</p>

<p>
Nelle traversie Dante s’indispettì, e sprezzando la
fama e <i>ciò che quivi si pispiglia</i>, professava che <i>bell’onore
s’acquista a far vendetta</i> (<i>Convivio</i>); agli stessi
amici ispirò piuttosto riverenza che amore, lo che è la
gloria e la punizione de’ caratteri ferrei e degl’ingegni
singolari. Il Petrarca benevolo, dava e ambiva lodi,
avea supremo bisogno dell’opinione; e se nel generale
mostra scontento degli uomini o di qualche classe,
individualmente godeva di tutti e tutti lodava, appassionavasi
per un mecenate, per un autore, per la famiglia
<span class="pagenum" id="Page_497">[497]</span>
rustica che lo serviva in Valchiusa. Non vede
che armonie, getta l’iride poetico sulle tempeste di
tutti i partiti, e sempre conciliatore, nasce in repubblica
e canta gli uccisori delle repubbliche, esalta Cola
Rienzi e i Colonna da lui fatti trucidare; i Visconti e
frà Bussolari ch’essi mandano a morte, i Carrara e i
Veneziani, re Roberto e Carlo IV; anzi trasforma in
eroi sino i dappoco. Piegando all’aura che spirava,
anche quando rimprovera egli s’affretta a dichiarare
che il fa per amore della verità, <i>non per odio d’altrui
nè per disprezzo</i>: Dante teme di perdere fama presso
i tardi nepoti se sia timido amico del vero; che se il
suo dire avesse da principio <i>savor di forte agrume</i>,
poco gliene caleva, purchè da poi ne venisse <i>vital
nutrimento</i>. Petrarca mille volte prometteasi fuggire
i luoghi funesti alla sua pace, e sempre vi tornava:
mentre Dante, mal accordandosi colla moglie Gemma,
«partitosi da lei una volta, nè volle mai ov’ella fosse
tornare, nè ch’ella andasse là dov’ei fosse» (<span class="smcap">Boccaccio</span>),
e di lei nè de’ suoi figli mai lasciò cadersi menzione.
</p>

<p>
Il primo, se fastidisse l’età sua, raccoglievasi nella
solitudine o nello studio degli antichi, ch’egli preferiva
alle attualità, dalle quali affettavasi alieno<a class="tag" id="tag339" href="#note339">[339]</a>: l’altro
spingeva lo sguardo su tutto il mondo per cogliere
dappertutto quel che al suo proposito tornasse<a class="tag" id="tag340" href="#note340">[340]</a>,
nè notte nè sonno gli furava <i>passo che il secolo facesse
in sua via</i>. Entrambi (elezione, o forza, o moda) trovaronsi
avvicinati ai signorotti d’Italia: ma Petrarca si
abbiosciò a chi il carezzava, e i suoi encomj direbbe
vili chi non li perdonasse all’indole di lui e all’andazzo
retorico; Dante conservò la sua alterezza anche a fronte
<span class="pagenum" id="Page_498">[498]</span>
de’ benefattori<a class="tag" id="tag341" href="#note341">[341]</a>: quel che più loda, è nella speranza
che ricacci in inferno la lupa per cui Italia si duole.
</p>

<p>
Ambidue rinfacciano agl’Italiani le ire fraterne: ma
Dante sembra attizzarle, cerca togliere alla sua Firenze
fin la gloria della lingua, e par si vergogni essere fiorentino
d’altro che di nascita; nel Petrarca, Laura ha
un solo rincrescimento, quello d’esser nata in troppo
umil terreno, e non vicino al <i>fiorito nido</i> di lui. Dante
incitava Enrico VII a recidere Firenze, testa dell’idra;
Petrarca chetava le liberali declamazioni di frà Bussolari,
appoggiò gli Scaligeri quando spedirono in Avignone
a chiedere la signoria di Parma, e andava <i>gridando
pace, pace, pace</i>, senza ricordare che questa
ben si muta anche coll’armi quando non sia dignitosa,
e quando al decoro nazionale importi respingere il
«bavarico inganno» e il «diluvio raccolto di deserti
strani per inondare i nostri dolci campi».
</p>

<p>
Usciti ambidue di gente guelfa, sparlarono della corte
pontifizia; ma Dante pei mali che credea venirne all’Italia
e alla Chiesa, Petrarca per le dissolutezze di
quella: e sebbene per classiche reminiscenze lo vedremo
applaudire a Cola Rienzi che rinnovava il tribunato,
ed esortare Carlo di Boemia a fiaccar le corna
della Babilonia, pure continuò a viver caro ai prelati,
e morì in odore di santità; mentre l’Alighieri errò sospettato
di empio, e poco fallì si turbassero le stanche
sue ossa.
</p>

<p>
Secondo quest’indole, Dante, malgrado la disapprovazione
e la novità, osò in lingua italiana <i>descriver fondo
<span class="pagenum" id="Page_499">[499]</span>
a tutto l’universo</i>; Petrarca, benchè venuto dopo un
tanto esempio, non la credette acconcia che alle <i>inezie</i>
vulgari, cui bramava dimenticate dagli altri e da se
stesso<a class="tag" id="tag342" href="#note342">[342]</a>. Questi con dolcissima armonia cantò la più
tenera delle passioni; Dante le robuste, «gittando a
tergo eleganza e dignità», come il Tasso gli appone;
e <i>rime aspre e chioccie</i> trovò opportune a servir di
velame alla dottrina che ascondeva <i>sotto versi strani</i>:
se anche tratta d’amore, sì il fa per imparadisare la
donna sua. Petrarca verseggia lindo e forbito come
parlava e con gioconda abbondanza, sicchè la forma
poetica v’è tanto superiore al pensiero; a differenza
dell’Alighieri, che ruvido e sprezzante, non lasciasi
<span class="pagenum" id="Page_500">[500]</span>
inceppar dalla rima, per comodo di questa e del ritmo
mutando senso alle parole e traendole d’altra favella e
dai dialetti.
</p>

<p>
Quello soffoga talvolta il sentimento sotto un lusso
d’ornati e di circostanze minute; questo unifica gli elementi
che l’altro decompone, coglie le bellezze segregate,
traendole meno dai sensi che dal sentimento,
nè mai indugiandosi intorno a particolarità<a class="tag" id="tag343" href="#note343">[343]</a>. La
costui lingua tiene della rozza e libera risolutezza repubblicana:
quella del Petrarca riflette l’affabilità lusinghiera
e l’ingegnosa urbanità delle corti. Nel primo
prevale la dottrina, nell’altro la leggiadria; nell’uno
maggiore profondità di pensieri e potenza creatrice,
nell’altro maggior lindura ed artifizio; quello genio,
questo artista; uno finisce come l’Albano, l’altro tocca
come Salvator Rosa; uno inonda di melanconia pacata<a class="tag" id="tag344" href="#note344">[344]</a>
come le cavate di notturno liuto, l’altro colpisce
come lo schianto della saetta.
</p>

<p>
L’un e l’altro seppero quanto al loro secolo si poteva,
anzi si volle trovarvi divinazioni o presentimenti di
scoperte posteriori<a class="tag" id="tag345" href="#note345">[345]</a>, e Dante in astronomia fece
<span class="pagenum" id="Page_501">[501]</span>
uno sfoggio che, quand’anche non erra, costringe a
lunghissimo ragionamento per raggiungere il senso delle
frasi con cui designa le ore e i giorni delle sue avventure.
Ma egli conoscea appena di nome i classici
<span class="pagenum" id="Page_502">[502]</span>
greci, e poco meglio i latini<a class="tag" id="tag346" href="#note346">[346]</a>; l’altro era il maggior
erudito de’ tempi suoi, e sceglieva pensieri e frasi da’ forestieri
e da’ nostri<a class="tag" id="tag347" href="#note347">[347]</a>, e massime da Dante, di cui
pure affettò disprezzo; sicchè dove credi il linguaggio
mover da passione, riconosci la traduzione forbita: benchè
coll’arte raffinasse le gemme che scabre traeva dal
terreno altrui; laonde que’ Provenzali e Spagnuoli perirono,
egli vivrà quanto il nostro idioma. E fu veramente
il primo letterato moderno che togliesse a considerare
la vita non coll’austerità del medioevo, ma in
modo largo e lieto, come i classici antichi.
</p>

<p>
È naturale che le poesie del Petrarca fossero divulgatissime,
<span class="pagenum" id="Page_503">[503]</span>
per la limpida facilità<a class="tag" id="tag348" href="#note348">[348]</a> e perchè esprimenti
il sentimento più universale: il poema dell’Alighieri
non era cosa del popolo<a class="tag" id="tag349" href="#note349">[349]</a>, ma appena morto
si posero cattedre per ispiegarlo, spiegarlo in chiesa,
come voce che predica la dottrina, scuote gl’intelletti,
eccita i buoni coll’emulazione, i rei svergogna, ed insinua
le idee d’ordine, tanto allora necessarie. Petrarca sapeva
che il Po, il Tevere, l’Arno bramavano da lui <i>sospiri</i>
generosi, ma continuava ad esalarne di gracili; e poichè
il fondo della vera bellezza, come della virtù vera
e del genio è la forza, e senza di questa la grazia presto
avvizzisce, e l’andar sentimentale inciampa facilmente
in difetti di gusto, potè, perfino nella sua castigatezza,
dare occasione ai traviamenti de’ Secentisti<a class="tag" id="tag350" href="#note350">[350]</a>. Egli
<span class="pagenum" id="Page_504">[504]</span>
ebbe a torme imitatori che palliarono l’imbecillità delle
idee e il gelo del sentimento sotto la compassata forma
del sonetto, e che, mentre la patria cercava conforti o
almeno compianti, empirono gli orecchi con isdulcinate
querele in vita e in morte<a class="tag" id="tag351" href="#note351">[351]</a>. Lo studiar Dante richiese
gravi studj, di filologia per paragonare e ponderare
frasi e parole; di storia per trovare le precedenze
de’ fatti, di cui egli non porge che le catastrofi;
di teologia per conoscere il suo sistema e raffrontarlo
co’ santi padri, co’ mistici, cogli scolastici; di filosofia
per librarne le argomentazioni, la precisione del concetto,
gli elementi della scienza: onde aprì una palestra
di critica elevata e educatrice; e Benvenuto da Imola
e il Boccaccio allargano le ale quando hanno a viaggiare
con esso.
</p>

<p>
Primo genio delle età moderne, egli scoperse quanti
pensieri profondi e quanta elevata poesia stessero latenti
sotto la scabra scorza del medioevo, rivelò ai
concetti popolari la loro grandezza, e costringe a continuamente
pensare, persuadendo che la poesia è qualcosa
meglio che forme vuote e combinazioni sonore<a class="tag" id="tag352" href="#note352">[352]</a>.
Di qui la grande efficacia sull’arti belle, giacchè, pur
<span class="pagenum" id="Page_505">[505]</span>
ammirando l’antichità, credea fermamente ai dogmi
cattolici, e tra quella e questi forma una mitologia in
parte originale, che poetizzò le tradizioni fin allora
conservate fra gli artisti; e il modo ond’egli aveva coordinato
i regni invisibili, offrì oggetti nuovi ai pittori,
che i santi medesimi improntarono di passioni più profonde,
invece di quell’aria di beatitudine soddisfatta o
di ascetica compostezza, da cui sin allora non sapeano
spogliarsi.
</p>

<p>
Dante è interprete del dogma e della legge morale,
come Orfeo e Museo; Petrarca interprete dell’uomo e
dell’intima sua natura, come Alceo, Simonide, Anacreonte:
quello, come ogni vero epico, rappresenta una
razza e un’epoca intera, e il complesso delle cose di
cui consta la vita; l’altro dipinge il sentimento individuale.
Perciò questo è inteso in ogni tempo; l’ammirazione
dell’altro soffre intermittenze e crisi<a class="tag" id="tag353" href="#note353">[353]</a>; ma
vi si torna ogniqualvolta si aspira a quella bellezza vera,
che sulla forza diffonde l’eleganza e la delicatezza.
</p>

<p>
La prosa italiana vedemmo come a Dante dovesse
esempj e precetti; ma se molti la adoperarono, pochi
la coltivarono. I vulgarizzamenti hanno sempre un’azione
importantissima ne’ primordj delle lingue scritte; e
l’abbondanza loro in Italia, ed anche di opere moderne,
attesta come fosse secolarizzato il sapere, e come sentisse
bisogno di rendersi popolare. Fra i molti che ce
ne restano di quel tempo, citiamo a caso il primo dell’<i>Oratore</i>
di Cicerone per Brunetto Latini, le carissime
<span class="pagenum" id="Page_506">[506]</span>
<i>Vite</i> dei santi Padri del deserto, il <i>Sallustio</i> male attribuito
a frà Bartolomeo da San Concordio, le <i>Pistole</i>
di Seneca, le <i>Avversità della fortuna</i> di Arrigo da Settimello,
il <i>Guerino detto Meschino</i>, la vita di Barlaam,
la leggenda di Tobiolo, i <i>Fatti d’Enea</i> per frà Guido
da Pisa, tutti d’incomparabile ingenuità toscana. Albertano,
giudice di Brescia, stando prigione di Federico II,
dettò tre trattati morali in latino, la cui versione per
Soffredi del Grazia notaro, anteriore al 1278, è vetustissimo
monumento di nostra favella<a class="tag" id="tag354" href="#note354">[354]</a>. Negli Ammaestramenti
degli antichi, raccolti e vulgarizzati da
frà Bartolomeo da San Concordio, rimbalza continuo il
toscano, benchè qua e là avviluppati in frasi latine.
</p>

<p>
Pier Crescenzi, «uscito di Bologna per le discordie
civili, si aggirò per lo spazio di trent’anni per diverse
provincie, donando fedele e leal consiglio ai rettori,
e le cittadi in loro quieto e pacifico stato a suo poter
conservando; e molti libri d’antichi e dei novelli studiò,
e diverse e varie operazioni de’ coltivatori delle terre
vide e conobbe»; indi rimesso in patria, settagenario
scrisse dell’<i>Utilità della villa</i>, dedicandolo a Carlo II
di Napoli. Delira cogli aristotelici nel proporre teorie;
ma buone pratiche suggerisce, come uomo sperimentato.
Pare dettasse in latino, ma di corto fu tradotto da
un Fiorentino, fortuna che lo fece vivere e studiare;
e Linneo ad onoranza denominò dal Crescenzi una
pianta americana.
</p>

<p>
Jacopo Passavanti domenicano tradusse egli stesso
<span class="pagenum" id="Page_507">[507]</span>
il suo <i>Specchio della penitenza</i>, dove, insieme con
ubbie vulgari, mostra intendere il cuore umano; i racconti
sono d’altrui, e massime di Elinando e di Beda,
onde hanno per teatro le Fiandre, Parigi, il deserto;
ma non turba mai per affettazioni la cara limpidezza,
che era consueta prima del Boccaccio. Frà Cavalca si
ricorda sempre che predica al popolo; molti de’ suoi
racconti non la cedono al Villani nè al Boccaccio; e
i suoi <i>Atti apostolici</i> son tale tesoro di schiettissime
eleganze, ch’io vorrei dirlo il perfezionatore della
prosa italiana<a class="tag" id="tag355" href="#note355">[355]</a>. Le prediche di frà Giordano da
Rivalta bollono di zelo contro il pubblico disordine.
Di santa Caterina da Siena abbiamo versi infelici e
lettere care alle anime pie, non meno che profittevoli
agli studiosi del bello e ricco scrivere<a class="tag" id="tag356" href="#note356">[356]</a>. Qual
natìo candore di lingua e «semplicità colombina» nei
<i>Fioretti di san Francesco</i>! Che se noi siam costretti
a cercare la miglior lingua in autori di cui smettemmo
le idee, questa non è la più piccola delle sciagure
d’Italia.
</p>

<p>
Lo studio de’ Trecentisti, racconcie solo e riformate
poche parole, e tolte via quelle desinenze in <i>aggio</i>,
in <i>anza</i> derivate soverchiamente dal provenzale, sarà
sempre opportunissimo a riparare al neologismo moderno
e all’erudito arcaismo, e porgere la primitiva
accettazione e il logico collocamento delle parole, il
senso ingenuo e vero, la grazia ornata solo di se stessa,
<span class="pagenum" id="Page_508">[508]</span>
affine di dare al nostro idioma quella franca naturalezza
che è la voce del genio. E tali scrivevano quei
buoni, e tali principalmente gli storici, ignorando però
l’arte degli incidenti, delle sospensioni, di ciò che alla
frase reca forza e varietà. L’arte che le mancava, fu
data alla prosa del Boccaccio, non già per meditazione
sull’indole del parlar nostro, bensì per erudizione, della
quale fu vago quanto il Petrarca. Nasceva egli (1313-75) a Parigi
dall’amore d’un mercante di Certaldo, il quale seco
l’avviò alla mercatura e al viaggiare, poi per le liete
speranze di sua giovinezza l’applicò alle lettere sotto
valente professore. La vista della tomba di Virgilio lo
invaghì degli studj; del <i>sulmontino</i> Ovidio si professa
devoto<a class="tag" id="tag357" href="#note357">[357]</a>; profitto maggiore trasse dall’amicizia de’
migliori contemporanei e dalla lettura di Dante, «mio
duce, face mia, e da cui tengo ogni ben, se nulla in me
sen posa».
</p>

<p>
Di greco fece stabilire una cattedra in Firenze per
Leonzio Pilato, calabrese vissuto lungamente in Levante,
e venire una copia d’Omero e d’altri autori non prima
conosciuti sull’Arno. Pilato era di schifosa apparenza,
«orrido e per lunga meditazione inselvatichito, ma un
archivio ambulante inesausto delle storie e favole greche»,
e da’ costui colloquj il Boccaccio trasse notizie
per esporre in latino la <i>Genealogia degli Dei,</i> opera
per la quale intimava ai posteri d’avergli pubblica benemerenza.
Scrisse pure in latino casi d’illustri infelici,
virtù e vizj di donne; e un’opera sui monti, le selve, i
fonti, i laghi e i fiumi, che, qual essa sia, fu il primo
dizionario geografico. In queste, come nelle sedici
egloghe, sta ben di sotto al Petrarca in latina eleganza.
Le molte liriche in vulgare composte da giovane, bruciò
come vide le stupende di questo. Maturo, condusse
<span class="pagenum" id="Page_509">[509]</span>
la <i>Teseide</i>, epopea in dodici cantari e in ottave sugli
amori d’Arcita e di Palemone per l’amazzone Emilia
ai tempi di Teseo; il <i>Filostrato</i> su quelli di Troilo con
Briseide alla guerra di Troja, con istile stentato, rotto
e non di vena. Nell’<i>Amorosa visione</i> finge che nel
tempio della felicità gli appaja il trionfo della Sapienza,
della Gloria, della Ricchezza, dell’Amore e della Fortuna;
cinquanta canti, cadauno di ventinove terzine, le
iniziali di ciascuna delle quali vengono a formare un
sonetto e una canzone. Il <i>Ninfale fiesolano</i> versa sui
lacrimevoli amori d’Africo e Mensola; ma neppur le
lascivie seducono a rileggerlo.
</p>

<p>
La gloria al Boccaccio dovea venire dalla prosa; e
come Petrarca volle nel verso introdurre l’armonia di
Virgilio, così egli nella prosa il periodo di Marco Tullio;
e le descrizioni, che prima di lui non si conosceano. Nel
<i>Filocopo</i> narrò le avventure di Fiorio e Biancafiore,
invenzione cavalleresca, sorretta da macchina mitologica,
prolisso senza ingenuità, tutto enfasi ed assurda
mescolanza di antico e moderno, o di cose moderne
dette all’antica: eppure ebbe prestamente sedici edizioni,
e fu tradotto in ispagnuolo e in francese; grande
avviso a non giudicare i romanzi dalla subitanea divulgazione.
Meno ampolle gittò nell’<i>Amorosa Fiammetta</i>,
sotto il qual nome designava Maria figlia naturale di
re Roberto, colla quale egli intendevasi d’amore. Burlato
da una vedova, si svelenì contro le donne nel <i>Corbaccio
o Labirinto d’Amore.</i> Pretta retorica è la consolatoria
a Pino de’ Rossi, dalle miserie dell’esiglio
confortandolo coll’esempio d’altre miserie. Nell’<i>Ameto</i>,
sette ninfe dell’antica Etruria narrano i proprj amori,
finendo con un’egloga ciascuna, mescolanza di prosa e
versi, che poi in altri idillj fu adottata dal Bembo, dal
Sannazaro, dal Menzini: come agli epici egli avea dato
il primo esempio dell’ottava; come della prosa didattica
<span class="pagenum" id="Page_510">[510]</span>
fece la più antica prova nel commento a Dante.
La vita che scrisse di questo, fra declamazioni e digressioni
serbò preziosi aneddoti sul gran poeta. Nei commenti,
che accompagnano solo i primi diciassette canti
della Divina Commedia, spiega passo a passo il sentimento
letterale, poi l’allegorico; e sebbene alcune chiose
siano trivialissime, fino a indicare chi fossero i primi
parenti, e chi Abele e Caino, palesa però buon intendimento
della grammatica, della storia e delle dottrine.
Ma se a Parigi Dante avea studiato i teologi e gli scolastici,
Boccaccio vi cercava i <i>fabliaux</i>, udiva Rutebeuf,
Gianni de Boves, Gaurin; leggeva i <i>Dolopathos</i>,
romanzo indiano, di fresco tradotto da un monaco
d’Altacomba in latino, e in francese dal trovero Herbers<a class="tag" id="tag358" href="#note358">[358]</a>;
e da queste letture e dall’umor suo dedusse
un’arte affatto pagana, volta ai gaudj della vita presente,
non ai presentimenti della avvenire.
</p>

<p>
Comincia la <i>Teseide</i> dall’invocare le <i>sorelle Castalie
che nel monte Elicona contente dimorano</i>; nella caccia
di Diana, sotto questo nome divinizza Giovanna regina
di Napoli, e sotto quel delle seguaci di lei la Cecca
Bazzuta, la Marietta Melia ed altre di quella corte; fa
che Pamfilo, vedendo a messa la Fiammetta, sia spinto
da Giunone ad amarla; nel <i>Filocopo</i>, chiama il papa
gran sacerdote di Giunone, e parla dell’incarnazione del
figliuolo di Giove e dei pellegrinaggi in Galizia a visitare
il Dio che vi si adora.
</p>

<p>
Ad eguali sentimenti s’ispira il <i>Decamerone</i>, suo capolavoro,
di cui abbiamo già fatto cenno. Le novelle
che vi fa raccontare, sono le più d’invenzione altrui,
lascive e inumane, talchè i contemporanei lo intitolarono
il principe Galeotto. La donna, da Dante era stata
<span class="pagenum" id="Page_511">[511]</span>
scelta ispiratrice e guida nella <i>selva selvaggia</i> della
vita e nel viaggio alla verità; Petrarca l’avea velata di
pudore e di melanconia, e posta esempio di pacata resistenza,
che pur sentendo la passione non la lascia prevalere
alla ragione, e provvede soavemente a salvar la
vita dell’amante e il proprio onore; la sua Laura «inclina
e adora come cosa santa», e trova che «non vi
sente basso desire, ma d’onore e di virtù», e attesta
che «ogni basso pensier dal cor gli avulse»<a class="tag" id="tag359" href="#note359">[359]</a>. Ed
ecco il Boccaccio converte la donna in sollazzevole cortigiana,
ebbra ne’ piaceri sensuali, insiememente credula
e superstiziosa, che va a messa ma per far all’amore<a class="tag" id="tag360" href="#note360">[360]</a>;
che quando si muor d’ogni parte, non conosce migliore
spediente che novellare e godere. La fedeltà maritale e
la castimonia monastica bersaglia esso continuamente:
<span class="pagenum" id="Page_512">[512]</span>
irreligioso nel ser Ciappelletto e nel frà Cipolla, deista
nel Melchisedec giudeo, sempre lusinga l’egoismo: fa i
personaggi cedere alla passione senza quel contrasto
da cui viene nell’arte il drammatico, nella vita il sagrifizio,
che è fonte dell’ordine.
</p>

<p>
Chi lo scusa col supporre che il novellar di que’ tempi
si nutrisse di lubricità, ha dimenticato il <i>Novellino</i>, che
sono cento novelle antiche, di cui alcuna scritta poco
dopo la morte d’Ezelino, dove in semplice dettatura è
ritratta la vita d’allora, facendo «memoria d’alquanti
fiori di parlare, di belle cortesie, e di belli risponsi, e
di belle valentìe, di belli donari e di belli amori, secondo
che per lo tempo passato hanno fatto già molti». Neppure
si può scagionarlo per giovane, trovandosi egli
nella maturità dei quarant’anni, e forbì quel libro colla
diligenza che ognun vi sente, tal fatica sostenendo per
ordine d’una principessa. Alcuno volle purgare il Decamerone
per uso dei giovani<a class="tag" id="tag361" href="#note361">[361]</a>: ma si prese, come
spesso, immoralità per lascivia; e tolte frasi e racconti
sconci, se ne lasciarono altri non meno pericolosi. S’è
detto non bisognerebbe darlo a leggere se non a chi
avesse fatto qualche bell’azione per la patria; vuol dire
non sarebbe più letto. Vedemmo come se ne rimordesse;
e fatto prete, visse esemplarissimo, e in testamento
lasciava i suoi libri a un frate eremitano «sì veramente
che sia tenuto e debba pregare Iddio per l’anima mia»;
molte reliquie ai frati di Santa Maria di San Sepolcro
fuor di Firenze «acciocchè quante volte reverentemente
<span class="pagenum" id="Page_513">[513]</span>
le vedranno, preghino Iddio per me»; un’immaginetta
di Nostra Donna d’alabastro e molti arredi da chiesa a
San Jacopo di Certaldo, coll’obbligo «di far pregar
Iddio per me»; a madonna Sandra «una tavoletta,
nella quale è dall’una parte dipinta Nostra Donna col
Figliuolo in braccio, e dall’altra un teschio di un morto».
</p>

<p>
Fu dunque egli il primo, non che scrivesse bene in
prosa, ma che scrivesse bene di proposito, sapendo quel
che faceva e conservando l’arte dal principio al fine,
senza quelle mescolanze di rusticità che offendono in
tutti gli altri. Nè verun prosatore fin allora avea posto
industria allo stile, bastando esprimere i proprj sentimenti,
non ornati che della loro semplicità, a guisa
d’amici schiettamente parlanti; forma tanto più conveniente,
in quanto i libri allora erano men cosa pel pubblico,
che confidenze domestiche e cittadine. Il Boccaccio
volle attribuire allo stile la magnificenza che prima non
conosceva, configurarlo ai diversi soggetti, e spurgatolo
di quanto tenea di vieto e sgraziato, maestare il periodo
e darvi numero e movenza variata, e pastosità e
<span class="pagenum" id="Page_514">[514]</span>
contorno e leggiadria al possibile. Lodevole divisamento:
se non che mal distinse la natura degli idiomi, e appigliatosi
al latino, tondeggiò la frase con arte troppo apparente
ed ambiziosa. Ricchezza, abbondanza gioconda,
variata armonia, chi n’ebbe altrettanta? ma la nuova
prosa, logica e perspicua, quale innamora nel Compagni,
nel Villani, nel Passavanti, intralciò cogli incisi,
con raggirate trasposizioni, coll’anelante periodare,
repugnanti alle moderne favelle, che, sprovviste di desinenze,
amano la sintassi diretta; e fece parer vile la
sapiente parsimonia, la famigliarità franca e dignitosa,
la nobile sprezzatura. Stile ricercato è sempre cattivo;
e quel fare pompeggiante s’accomoda ancor meno alla
leggerezza delle materie assunte dal Boccaccio, onde
ti par dall’acconcia toga romana vedere sporgere il
tôcco del trovadore o il battocchio del giullare. Ed anche
quel suo intarsiare frasi e sin versi interi di Dante e
d’altri, introdusse o scusò un vezzo malaugurato nella
prosa nostra sia di mescolarvi locuzioni poetiche, sia
di vestire i proprj pensieri colle forme altrui.
</p>

<p>
Ammirano la varietà di caratteri; direi piuttosto di
condizioni: ma fra tante frondi invano cercheremmo il
ritratto della vita e dell’indole italiana, nè la curiosità
v’è sostenuta. Ha stupenda novità di prologhi, canzoni,
descrizioni del mattino, divertimenti varj ad ogni giornata;
ha inesauribile dovizia di modi: ma gli manca
fantasia pittrice, comunque nettissima sia la sua tavolozza,
ed eccellenti i dettagli<a class="tag" id="tag362" href="#note362">[362]</a>; colla perifrasi nuoce
<span class="pagenum" id="Page_515">[515]</span>
all’evidenza che otterrebbe colla voce propria; quello
scialacquo di parole, elettissime ma non necessarie,
quell’inzeppamento di eleganze, quella sinonimia viziosa,
impastoiano il racconto; quell’incessante splendore
abbaglia più che non riscaldi, colorisce più che non
delinei, titilla più che non iscuota. Chi mai versò una
lacrima a que’ racconti, che pur sono talvolta mestissimi?
Quando gli domandi l’affetto, t’avvedi ch’egli
studia solo la parola, il periodo, la cadenza; vero caposcuola
di coloro che s’ascoltano da sè.
</p>

<p>
E perchè questi furono molti, massime nel Cinquecento,
non v’ha encomio iperbolico che non siasegli
profuso. I suoi imitatori rifuggirono dalla naturalezza
de’ pensieri o dell’espressione; una delle cause per cui
ci mancarono la commedia ed il romanzo, e per cui
tanta fatica occorre ai moderni onde richiamare sul
semplice. E fosse solo grammaticale il guasto!
</p>

<p>
Eppure il Boccaccio sapeva gustare le dolcezze campestri,
e a Pino de’ Rossi descrive come tornò a Certaldo,
e «qui ho cominciato con troppo men difficoltà
che non mi pensava a confortar la mia vita, e già principianmi
li grossi panni a piacere e le contadine vivande;
e il non veder le spiacevolezze, le finzioni, li
fastidj de’ nostri cittadini mi è di tanta consolazione
nell’animo, che se io potessi far senza udirne alcuna
cosa, credo che il mio riposo crescerebbe d’assai. In
iscambio de’ solleciti continui avvolgimenti de’ cittadini,
veggio campi, colli, arbori di verdi fronde e di fiori
varj vestiti, cose semplicemente da natura prodotte;
<span class="pagenum" id="Page_516">[516]</span>
dove ne’ cittadini son tutti atti fittizj: odo cantar usignuoli
ed altri uccelli con non minor diletto, che fosse
più la noja di udire gl’inganni e le difficultà de’ cittadini
nostri. Co’ miei libricciuoli, quante volte mi piace, senza
alcun impaccio posso liberamente ragionare: e in poche
parole vi dico che mi crederei qui, mortale come sono,
gustare e sentire della eterna felicità se Dio mi avesse
dato un fratello».
</p>

<p>
Già di sette lingue s’era a quell’ora impadronita la
letteratura nuova; la castigliana, la portoghese, la valenziana
o provenzale, la francese, la tedesca, l’inglese
e l’italiana: le altre si abbandonavano all’istinto,
anzichè studiassero l’arte; nessuna può offrire capolavori;
le opere di quelle son rivangate solo per istudio
filologico, le nostre rimasero classiche, non soltanto per
noi, ma e per gli altri popoli. Ed è gran prova d’incivilimento
questo apparire quasi contemporaneo di tre
genj, così differenti l’uno dall’altro, e ciascuno inventore
o tipo di generi, di cui doveano restare modelli
insuperati. Ma Dante si proponeva una poesia nazionale
e religiosa; come i veri ingegni, ha più franchezza che
arte; tormentato da grandi pensieri, fatica ad esprimerli
in una lingua già formatasi, ma non educata ad
esporre poeticamente tanta dottrina; e col suo cantare
eccita, anzi obbliga il lettore a pensare da sè. Petrarca
forbì poi quella lingua, dandole una rigogliosa gioventù,
che nulla perdè fin ad oggi della natìa freschezza.
L’uno e l’altro fissarono il linguaggio poetico, bellissima
veste, che bastò al lepore dell’Ariosto come alla
gravità del Tasso, alle dolcezze di Metastasio come ai
fremiti dell’Alfieri. Quanto alla prosa, forse è colpa di
Boccaccio o de’ suoi idolatri se ancora non n’abbiamo
una nazionale, colta insieme e popolare, corretta e
sicura, ferma ed ingenua, più candida che azzimata, più
viva che compassata, acconsentita dai dotti, e insieme
<span class="pagenum" id="Page_517">[517]</span>
affabile al popolo, il quale vi incontri le sue forme ma
ingentilite, i suoi vocaboli ma artisticamente disposti;
atta ad esprimere tanto la famigliare ingenuità, quanto
i grandi bisogni e i grandi sentimenti.
</p>

<p>
Da principio tutti corsero dietro a Dante; Petrarca
gli porta invidia pur negandola, e lo imita; Boccaccio
ne tessella la sua prosa, ne farcisce la sua poesia<a class="tag" id="tag363" href="#note363">[363]</a>.
Cecco Stabili d’Ascoli nell’<i>Acerba</i><a class="tag" id="tag364" href="#note364">[364]</a>, poema filosofico
nè bello di poesia nè dotto di scienza, denticchia l’Alighieri
colla stizza dell’impotente, e fu poi per mago
bruciato a Firenze. Fazio degli Uberti nel <i>Dittamondo</i>
espone un viaggio che fa dietro al geografo Solino,
tela mal ordita e peggio tessuta. Federico Frezzi da
Foligno nel <i>Quadriregio</i> descrive in terza rima i quattro
regni dell’amore, del demonio, dei vizj, delle virtù, dove
Minerva viene a diverbio con Enoc ed Elia profeti.
Francesco da Barberino leggista nei <i>Documenti d’amore</i>
tratta di filosofia morale, politica, civiltà, perfino
tattica, in metro vario e stile nè facile nè elegante, non
ajutando tampoco la cognizione de’ costumi quanto il
titolo prometterebbe. Scrisse anche <i>Del reggimento
e dei costumi delle donne</i>, ove in versi stiracchiati
misti a prosa, se pur tutta prosa non sono, ammanisce
precetti alle donne delle diverse condizioni ed
età: prolisso, stucchevole, ma con buon intento e bella
<span class="pagenum" id="Page_518">[518]</span>
lingua<a class="tag" id="tag365" href="#note365">[365]</a>. Giusto de’ Conti canta la <i>bella mano</i> della
donna sua<a class="tag" id="tag366" href="#note366">[366]</a>, sbiadito imitatore del Petrarca. Nè
gloria nè compiacenza alla patria; sol ricordati perchè
vecchi.
</p>

<p>
Francesco Sacchetti fiorentino, uom di toga e di mercatanzia,
pel leone coronato al pulpitino di Palazzo
vecchio fece questa divisa:
</p>

<div class="poem"><div class="stanza">
<p class="i01">Corona porto per la patria degna</p>
<p class="i01">Acciocchè libertà ciascun mantegna;</p>
</div></div>

<p>
ed era sì reputato, che essendosi esclusi dalle magistrature
i padri, figli, fratelli di coloro ch’erano stati sbanditi,
si eccettuò lui solo <i>per esser tenuto uomo buono</i><a class="tag" id="tag367" href="#note367">[367]</a>.
Mal calcate le orme del Petrarca, dietro a quelle del
Boccaccio avviò ducentoquarantotto novelle, di stile dimentico
e scorrevole, slegate fra loro, nè per intreccio,
vivacità e pompa simili a quelle del Certaldese, ma piuttosto
<span class="pagenum" id="Page_519">[519]</span>
ad aneddoti senza idealità, burlevoli e pittoreschi.
Lasciam via le sconcezze e le scempie riflessioni, ma
fanno ritratto della vita d’allora que’ piacevoli motti
scoppiati alla sprovvista; quegli uomini di corte, che
coll’improntitudine subbiellano doni; que’ lepidi ostieri,
che fanno cronache di chi non usa la parola propria;
quelle burle e risa sopra magistrati ignoranti o tirchi;
quelle braverie di soldati tedeschi con nomi bisbetici;
quella meschinità degl’imperatori, che senza denaro
scendevano in Italia; que’ leggisti smaniosi d’azzeccar
liti, onde uno di Metz si meraviglia che Firenze non sia
disfatta con tanti giudici, mentre un solo era bastato a
rovinare la sua patria; insomma quella vita piena, pubblica,
vivace, procacciante, di gente che non subì ancora
i miasmi della pacifica oppressione.
</p>

<p>
Purezza di lingua, proprietà di parole e vezzi di stile
accostano al Boccaccio ser Giovanni fiorentino (-1375), il quale
nel Pecorone finge che Auretto, innamorato di suor
Saturnina, vada frate, e divenuto cappellano, s’accordi
con lei di passare ogni giorno alcun tempo raccontandosi
in parlatorio una novella a vicenda. Con sì misero
appicco e senza varietà d’incidenti vanno alle cinquanta,
storiche le più, esposte con istile semplice, e velando le
sconcezze. E in generale ai narratori di quel secolo
mancano la rapidità e la precisione, e lo spirito arguto
che s’acquista col lungo frequentare gli uomini e la
scelta società.
</p>

<p>
Così la letteratura accampavasi sotto due bandiere,
dietro quei campioni. Petrarca e Boccaccio dovettero
l’immortalità a lavori fatti quasi per trastullo o distrazione,
di mezzo a studj più gravi; questo obbediva ai
comandi d’una principessa, quello non avrebbe mai
<i>creduto che sì care fossero le voci dei sospir suoi in
rima</i>. Dante applicò tutto sè al poema che <i>per molti
anni lo fece magro</i>; e quando a lui esulante furono
<span class="pagenum" id="Page_520">[520]</span>
riportati i primi canti del divino poema, — Emmi (disse)
restituito lavoro massimo con perpetuo onore»<a class="tag" id="tag368" href="#note368">[368]</a>,
e confidava mercè di quello poter coronarsi poeta sul
battistero del suo San Giovanni. Boccaccio e Petrarca
nell’età grave si doleano delle inezie e delle lubricità
scritte, e quasi si vergognavano della gloria conseguita;
Dante confida di aver fama appo coloro che il suo
tempo chiameranno antico, e che vital nutrimento deriverà
dall’agro de’ versi suoi. Egli aveva dischiuso i
tempi nuovi, gli altri due respinsero verso gli antichi;
egli inventivo, essi imitatori; egli biblico, essi classici;
egli scotendo, essi addormentando la patria. Ed è non
ultima colpa del Boccaccio l’avere o incitato o scusato
i nostri a moltiplicare in un genere di letteratura affatto
immorale come sono i novellieri. Ma egli fu addobbo
di corte, corifeo di coloro che appigionano
l’ingegno a chi paga, sia principe o plebe: Dante si
considerava educatore delle nazioni, e i suoi seguaci
credettero tale l’uffizio della letteratura. Anche i Petrarchisti
empirono di belati questa povera Italia, la quale
ogni qualvolta pensasse a scuotere il letargo, e sviarsi
dai torbidi rivi, tornò ai vigorosi difetti e alle incomparabili
bellezze dell’Alighieri.
</p>

<div class="chapter">
<h2 id="cap110-10">CAPITOLO CX.
<span class="smaller">Roma senza papi. — Cola di Rienzo.</span></h2>
</div>

<p>
Di quel papa Clemente V che spiegò fermezza contro
Enrico VII forse per debolezza verso il re di Francia,
e che scomunicò i Veneziani perchè aveano comprato
Ferrara, dominio diretto della santa Sede, non v’è iniquità
<span class="pagenum" id="Page_521">[521]</span>
che non si scriva; colle simonie, o meglio coll’aggravare
esorbitantemente le chiese accumulò tesori,
che profondeva poi fosse ai parenti, fosse in un fasto
insolito a’ suoi predecessori, e che credea forse necessario
per rialzare il papato, errante fuor del teatro di
sua grandezza. Appena morto (1314), il popolo ne saccheggiò
il palazzo, e pel cadere d’una candela appiccatasi la
fiamma al feretro, niun badò a spegnerlo, e appena un
cencio rimase per ricoprirne il semiusto cadavere.
</p>

<p>
Lungo e procelloso conclave seguì, qual poteasi
aspettare da quell’esiglio e dalle modificazioni del concistoro,
dove gli otto cardinali italiani voleano un papa
che tornasse a Roma, guaschi e francesi il contrario.
Una banda di mercenarj guasconi indisciplinati minacciò
e saccheggiò i mercanti nostri in Carpentrasso,
malmenò ed incendiò le case de’ prelati italiani, violentò
il conclave, sicchè i cardinali fuggirono per una
breccia, e si dispersero. Giacomo d’Euse, figlio d’un
ciabattiere di Cahors, piccolo e deforme di corpo, ma
di senno acuto, studioso, perseverante, era ito a Napoli
per cercar fortuna, dove entrò maestro dei figli del re,
ed ebbe la gloria di formare Roberto, che fu tenuto il
re più sapiente de’ suoi giorni, e Luigi vescovo di Tolosa,
da poi canonizzato. A grande istruzione nei due
diritti Giacomo univa molta destrezza negli affari, e
adoprato presso i papi e i re di Francia, salì vescovo
di Fréjus, poi grancancelliere a Napoli e vescovo d’Avignone.
La presenza della Corte pontifizia gli diè campo
a mostrare i suoi talenti; fu di grande sussidio nel concilio
di Vienna a Clemente V, che l’ornò della porpora;
poi già vecchio, col favore di re Roberto e mediante
largizioni e promesse, ottenne la tiara (1316), col nome di
Giovanni XXII. Benchè abituato in Italia, e benchè vel
chiamassero i larghi suoi divisamenti, si stabilì in Avignone,
città appartenente ad esso suo protettore; talmente
<span class="pagenum" id="Page_522">[522]</span>
pareva una funesta necessità rimuovere la santa
Sede da Roma, in preda a violenti fazionieri<a class="tag" id="tag369" href="#note369">[369]</a>. Già
vedemmo come Giovanni fosse trascinato fra quelle
contese, ed avesse con Lodovico Bavaro dissensioni agitate
con armi e con violenti diatribe.
</p>

<p>
Fra le quali come sapere quanto abbiano di vero le
accuse appostegli di simonia, di scostumatezza e d’avidità?
Fin d’eretico fu tacciato; e Germania e Italia
reclamavano un concilio che pronunciasse, e che speravano
deporrebbe quel papa, e tornerebbe la sede a
Roma. Però storici serj dicono che Giovanni vivea ritiratissimo,
fuor d’ogni pompa o spasso; studioso e intelligente
di scienze sacre e profane, caldo nel diffondere
le missioni fino all’estremità dell’Asia; se non istituì,
diede ordinamenti al tribunale della Sacra Rota e alla
cancelleria romana, donde un vicecancelliere, che è la
maggior dignità di corte, spedisce le lettere apostoliche.
</p>

<p>
Giovan Villani, contemporaneo e mercatante, che
allega l’autorità de’ tesorieri adoprati a far l’inventario,
<span class="pagenum" id="Page_523">[523]</span>
dice lasciasse venticinque milioni di zecchini<a class="tag" id="tag370" href="#note370">[370]</a>, somma
sì sproporzionata al numerario allora in corso, che
vuolsi metterla in conto delle dicerie popolari; pure
possiam credere avesse riposto un tesoro quale non
poteva a gran pezza averlo nessun altro potentato, e
che esso Villani dice destinato «per fornire il santo
passaggio d’oltremare».
</p>

<p>
Ma a quali fonti attingeva sue ricchezze la Corte
romana?
</p>

<p>
La prima erano le offerte che i fedeli recavano sull’altare
della confessione di San Pietro, al sacro palazzo,
al papa stesso, in denaro, arredi sacri, biancheria, cera:
Vittore II cedette al cardinale Umberto le offerte d’un
giovedì e sabbato santo, che bastarono a montare una
chiesa. Varj regni si erano messi sotto la protezione
della santa Sede, alla quale tributavano, l’Aragona ducencinquanta
oboli d’oro, il Portogallo due marchi,
cento la Polonia, mille d’argento l’Inghilterra, oltre il
denaro di san Pietro che fruttava ducentonovanta marchi,
e forse altrettanti quello di Svezia, Norvegia e
Danimarca. Feudi suoi erano Napoli, la Sicilia, la Sardegna
e la Corsica: e il primo pagava ottomila oncie;
tremila la Sicilia, da cinque zecchini l’oncia; duemila
l’Aragona, cui erano infeudate le altre due isole. La Camera
apostolica traeva pure guadagno dall’infeudare
qualche città per un tempo determinato. Molti possessi
tenea negli Stati pontifizj: ma solo conosciamo che il
ducato di Spoleto le rendeva milleottanta libbre, milletrentotto
<span class="pagenum" id="Page_524">[524]</span>
soldi, dieci bisanti, e alcuni valori in natura;
il contado di Narni e d’Aurelia quarantanove libbre,
cinquecentoquarantotto soldi, netti da spese di percezione;
la Sabina cencinquantaquattro libbre, soldi dieci;
il contado Venesino diecimila fiorini. Il <i>Liber censuum</i>,
compilato nel 1192 dal cardinale Cencio tesoriere apostolico,
enumera un’infinità di possessi e di rendite in
tutto il mondo: ma l’incertezza del valore delle monete,
e l’essere una gran parte in natura ci tolgono di raccorne
un computo, neppure approssimativo; se non che
siam fondati a credere superasse la rendita di qualunque
altro Stato.
</p>

<p>
Eppure la Corte romana trovavasi in gran distretta;
e colpa l’ingordigia o anche l’infedeltà de’ collettori, la
difficoltà e il ritardo delle trasmissioni, i sotterfugi per
non pagare, ben poco ne giungeva sin alla cassa papale.
Innocenzo II dovette impegnare le città d’Orvieto, Gubbio
e Casale per ducento libbre pavesi; Adriano IV
Città di Castello per cenventi marchi d’argento; nel 1265
Clemente IV scriveva d’avere, per la spedizione di
Carlo d’Angiò, messe in pegno tutte le ricchezze delle
chiese di Roma eccetto San Pietro e San Giovanni Laterano,
ed essersi obbligato per un valore di centomila
libbre di proventi, <i>si ea poterimus invenire</i>.
</p>

<p>
Bisognò dunque ricorrere a spedienti, ignoti alle
altre finanze. Innocenzo IV pose tasse sulle dispense e
le esenzioni; ma dopo portata la sede oltremonti, maggiori
spese occorsero: i beni d’Italia erano quasi perduti;
i censi si stentavano dai re, per paura che ne
vantaggiasse la Francia: onde Clemente V cominciò a
riservarsi per tre anni tutti i benefizj dell’Inghilterra, e
diede in commenda moltissime chiese, tanto che potette
morendo lasciare un tesoro di un milione settantaquattromila
ottocento zecchini. Giovanni XXII camminò più
franco su questa via, e non inventò, ma sistemò le annate,
<span class="pagenum" id="Page_525">[525]</span>
cioè la riserva dei frutti d’un anno d’ogni benefizio
vacante in tutta la cristianità <i>pro Ecclesiæ romanæ
necessitatibus</i>; ed aumentò tale rendita col promovere
sempre da un benefizio inferiore; di modo che ogni
nomina portava una lunga serie di vacanze.
</p>

<p>
Aggiungi le aspettative; lettere dapprima <i>monitorie</i>
poi <i>precettorie</i>, infine <i>esecutorie</i>, che davansi a un ecclesiastico
perchè ottenesse un benefizio quando verrebbe
vacante: erano vendute da cinquanta zecchini,
e divennero una delle entrate più pingui della Camera,
finchè il concilio di Trento le abolì. Inoltre il papa poteva
imporre la decima su tutti i beni ecclesiastici;
come, per esempio, nel 1336 fece su quelli di Francia
per sostenere la guerra in Lombardia.
</p>

<p>
Ma non sempre i fondi giungevano alla destinazione;
una volta furono predati in Lucca; un’altra Paganino
conte di Panico bolognese si accordò con diversi nobili,
e mentre il guascone Raimondo d’Aspello marchese
d’Ancona e nipote del papa attraversava il Modenese
con settanta o novantamila fiorini a gran fatica raccolti,
e benchè già gli avessero venduto il salvocondotto, lo
assalirono e uccisero con quaranta uomini della scorta,
e si spartirono i cavalli e le spoglie: il papa non potè
che metter Modena all’interdetto. Venendo un altro legato
da Avignone colle paghe pe’ soldati, convogliato
da cencinquanta cavalieri, i Pavesi lo colsero in agguato,
e almeno metà del tesoro ne pigliarono.
</p>

<p>
Giacomo Fournier di Saverdun, quando fu acclamato
papa col nome di Benedetto XII (1334), disse ai cardinali: — Eleggeste
il più asino tra voi». Datosi a medicar
tante piaghe, abolì le aspettative: e non avendo sciupato
in guerre, l’erario non risentì la mancanza di
questa pingue rendita; d’altra parte vi suppliva col
vendere in Italia il titolo di vicario, pel quale riscoteva
annualmente da Luchino Visconti diecimila fiorini, tremila
<span class="pagenum" id="Page_526">[526]</span>
dagli Scaligeri per Verona e altrettanti per Vicenza,
diecimila dai Gonzaga di Mantova e dai Carrara
di Padova, altrettanti per Ferrara da Obizzo d’Este.
</p>

<p>
Nel primo concistoro dichiarò che nè la romana nè
altra chiesa dovea sostenere i suoi diritti colle armi, rimandò
alle loro parrocchie quanti curati erano in Corte,
revocò le commende, voleva egli stesso esaminar quelli
che chiedevano benefizj, e tanto in ciò procedeva severo,
che lasciava questi scoperti piuttosto che darli a
indegni. Essendosi presentato un tal Monozella, lodato
musicante, a chiedere l’abbadia di San Paolo in Roma,
esso gli domandò: — Sapete cantare? — Santità sì. — Sarei
curioso d’udire qualche canzone. — E canzoni
io so. — Sonate anche qualche istromento? — La
ghitarra». Allora Benedetto cangiando tono: — Come!
un saltimbanco pretenderebbe diventare il venerabile
capo del monastero di San Paolo?» e lo cacciò. Voleva
si ascoltasse chiunque a lui ricorrea, e faceva giustizia,
e diceva che un papa deve somigliare a Melchisedech,
il quale non conoscea nè padre nè madre nè
genealogie.
</p>

<p>
Pari alla virtù non avea la scienza degli uomini e
degli affari; e credette a un pontefice bastasse la bontà
senza la politica, mentre cotanta ne occorreva per barcheggiare
fra gli andirivieni della mondana. Benedetto
prefisse di tornare a Roma, ma i cardinali francesi nel
dissuasero. Caduto in grave malattia, rinnovò il proposito,
ma gl’Italiani dovettero perderne ogni speranza
quando lo videro fabbricare quel grandioso palazzo
fortificato, con architettura di Pietro Obreri e pitture
di Simon Memmi; e subito i cardinali fecero altrettanto,
e la meschina Avignone si convertì in bella città, dove
anche i gran signori di Francia e i re aveano palazzi.
Sì bene riuscivano le arti di Filippo di Valois, il quale,
col sospendere le prebende ai cardinali e minacciar di
<span class="pagenum" id="Page_527">[527]</span>
trattare Benedetto come Bonifazio VIII, impedì che
questo si riconciliasse con Lodovico Bavaro.
</p>

<p>
Dopo la vacanza di soli tredici giorni fu eletto papa (1342)
Pietro Roger limosino, che volle esser chiamato Clemente
VI, e che, più condiscendente ai cardinali e
oprante nelle cose temporali, spiegò pompa regia,
diceva non doversi nessuno ritirare malcontento dal
cospetto del papa, e invitò alla Corte i cherici sprovvisti
di benefizio onde potessero coprire i tanti lasciati vacanti
dal precessore. In pochi mesi vuotò l’erario impinguato
dall’abilità di Giovanni XXII e dalla parsimonia
di Benedetto XII; e a chi l’appuntava de’ mezzi con
cui provvedeva a nuove liberalità, vogliono dicesse: — I
miei predecessori non seppero esser papi».
Comprò da Giovanna di Napoli per ottantamila zecchini
la città d’Avignone; e quivi, per quanto strillassero
i Romani, passavano le ricchezze e i proventi
curiali. La corte assunse quel tono, e i cardinali sfoggiarono
di lusso principesco: gl’intriganti, le donne
potevano tutto, se pur la malignità de’ tanti suoi avversarj
nol calunniò.
</p>

<p>
Intanto Roma soffriva non si potrebbe dir quanto
dalla lontananza di quei papi, ch’essa suole molestare
vicini e rimpiangere perduti; a vicenda trambustata da
una plebe turbolenta e da una nobiltà faziosa, conculcate
la giustizia e l’amministrazione, le vie ingombre
da rovine di rovine, le chiese sfasciantisi, denudati gli
altari, i sacerdoti senza il necessario decoro de’ paramenti;
signori romani faceano traffico di monumenti
antichi, di cui abbellivano le città vicine e la <i>indolente</i>
Napoli<a class="tag" id="tag371" href="#note371">[371]</a>. Colonna e Orsini erano corifei di due
fazioni, azzuffantisi ogni giorno in città e fuori; e per
<span class="pagenum" id="Page_528">[528]</span>
parteggiare con loro o per non restarne oppressi, anche
gli altri signorotti aveano mutato in fortezze i palagi e
il Coliseo e gli altri avanzi della magnificenza romana;
<span class="pagenum" id="Page_529">[529]</span>
e pretendendosi superiori ai vassalli dell’impero, esercitavano
baldanzosamente la guerra privata, minacciavano
e rapivano, deturpavano gli asili delle vergini
sacre, traevano a disonore le zitelle, involavano le mogli
dalla casa maritale; i braccianti, quando andavano
fuori a opera, erano derubati fin sulle porte dalle
masnade che infestavano la campagna: laonde il Boccaccio
diceva che Roma, come già fu capo del mondo,
così allora era coda<a class="tag" id="tag372" href="#note372">[372]</a>; e il Villani, che «i forestieri
e i romei v’erano come le pecore tra lupi, ogni cosa
in rapina e in preda».
</p>

<p>
Il popolo aveva sistemato un governo municipale,
divisa la città in tredici rioni, ciascuno con un banderale;
quattro membri per rione componevano il consiglio
del popolo, che aveva anche un altro collegio di
venticinque membri, con un capitano delle forze, ma
senza partecipazione agli interessi civili. A capo del
popolo come politica comunità stava il prefetto di
Roma<a class="tag" id="tag373" href="#note373">[373]</a>; mentre il senatore rappresentava la legge,
superiore anche ai nobili, sempre scelto fra i maggiori
di essi; fra quell’ordine cioè, contro del quale avrebbe
dovuto esercitare la sua autorità, che invece sfogava in
private nimicizie.
</p>

<p>
<span class="pagenum" id="Page_530">[530]</span>
</p>

<p>
L’autorità di re Roberto non avea forza; e il popolo,
credendo soffrir meno sotto l’immediata amministrazione
del papa, a Benedetto XII offrì la dignità di
senatore, capitano, sindaco, difensore: ma bentosto
una sommossa cacciò di Campidoglio i due suoi rappresentanti.
Il vicario pontifizio sedente a Orvieto restringevasi
nell’autorità spirituale: al papa mandavansi
deputati quando fosse eletto<a class="tag" id="tag374" href="#note374">[374]</a>, poi non vi si badava
più.
</p>

<p>
Questa decadenza ridestava più vive le memorie
dell’antica grandezza, e ne fu tocco principalmente
Nicola figlio di Lorenzo, uno de’ ciucciari che portavano
l’acqua in città, prima che Sisto V vi conducesse
la Felice, e che Roma diventasse la città delle fontane.
Fu costui «di sua gioventute nutricato del latte di eloquenza,
buono grammatico, migliore retorico, autorista
bravo. Deh come e quanto era veloce lettore! Molto
usava Tito Livio, Seneca e Tullio e Valerio Massimo;
molto gli dilettava le magnificenzie di Julio Cesare raccontare;
tutto lo dì si specolava negl’intagli de’ marmi
li quali giacciono intorno a Roma. Non era altri che
esso che sapesse leggere gli antichi pitafj, tutte scritture
antiche vulgarizzare, queste figure di marmo giustamente
interpretare». Da tali studj aveva attinto ammirazione
per l’antica repubblica romana; ed accorandosi
del vederla dai papi abbandonata in balìa di masnadieri,
aspirò a quel ch’è il più grande e più difficile assunto,
<span class="pagenum" id="Page_531">[531]</span>
resuscitare un popolo già cadavere. Bella figura, portamento
nobile, fisonomia espressiva, voce sonora, parola
facile e passionata, sagacia nel vedere i mezzi opportuni,
abilità a mostrarsi ispirato unicamente dal pubblico
bene, cosa vi richiedeva di più per essere un
rivoluzionario?
</p>

<p>
I Tredici lo deputarono ad Avignone (1342) per supplicare
Clemente VI del ritorno; e Cola Rienzi (così lo chiamavano)
parlò francamente al papa, che prima lo sgradì,
poi lo fece notaro della Camera apostolica, uffizio
lucroso, nel quale esso non usava penne d’oca ma di
argento, per significare la nobiltà di quest’uffizio. Ai
degeneri nipoti di quelli che aveano udito Gracco e Cicerone,
egli parlava delle glorie vetuste; ponea sott’occhio
ai signori iscrizioni e simboli atti a stimolare la
vanità nazionale<a class="tag" id="tag375" href="#note375">[375]</a> e scandagliarne la risolutezza; e
fantasticava i diritti del popolo, sempre dietro alle
<span class="pagenum" id="Page_532">[532]</span>
reminiscenze antiche<a class="tag" id="tag376" href="#note376">[376]</a>. L’uccisione d’un suo fratello (1344)
fatta dai Colonna e rimasta impune finì di rendergli
esecrata quell’aristocrazia, non meno corrotta e più
prepotente e compatta che l’antica; sicchè pensava ripristinare
i tribuni della plebe, ed associando alle
classiche le ricordanze di Crescenzio e di Arnaldo,
reprimere i baroni non solo, ma anche i pontefici
disertori dell’ovile.
</p>

<p>
Sempre nobile è l’intento di rigenerare la patria;
ma quanto è facile il credere che i nomi grandi suppliscano
alle grandi cose, e lo scambiare le memorie
per speranze! Il popolo romano poi, le cui idee sono,
<span class="pagenum" id="Page_533">[533]</span>
come l’orizzonte della sua città, circoscritte fra i sette
colli, dà orecchio volenteroso a chi gli rammemora le
grandezze di quelli che considera come suoi avi. I letterati,
che allora tornavano leggere in Livio e Sallustio,
dilettavansi di riudire gli antichi nomi; e Cola salì in
credito come chiunque offre uno specifico in gravissima
malattia: poi, côlta un’occasione che i baroni erano
fuori, invitò il popolo ad un’adunanza (1347), ove parlerebbe
loro del passato e del presente, de’ mali e de’ rimedj.
Era uno spettacolo, e perciò fu graditissimo. Cola
veglia la notte in chiesa orando; poi sentito tre messe,
armato tutto fuorchè la testa, sale al Campidoglio, tra
giovani infervorati e tra una pompa di bandiere, pennoni,
emblemi, e tutto quel chiassoso tripudio che in
niun luogo si sa fare quanto a Roma. Dalla gradinata
donde vedeva i luoghi delle arringhe di Cicerone e
dei trionfi degli Scipj e de’ Cesari, non ragiona come
deve un riformatore, ma declama come sogliono i
demagoghi; e preso alla solita illusione che l’idolo della
plebe riuscirebbe a reprimerla e ordinarla, legge una
riforma del <i>buono stato</i>, assicurando agli altri e forse
egli stesso persuadendosi che il papa (il cui vicario
stavagli a fianco) gli saprebbe grado di sottrar Roma
sua dalla tirannide de’ baroni.
</p>

<p>
I regolamenti di Cola consistevano in garantire i
cittadini contro le trapotenze della nobiltà, ordinare
milizie urbane in Roma e vascelli sulle coste, assicurare
ponti e vie, abbattere le rôcche e gli steccati da
cui i baroni minacciavano; giustizia pronta e vita per
vita, granaj pel povero, pubblici soccorsi per le vedove
e gli orfani, massime di quelli morti combattendo.
Invitò ciascun Comune a spedire due sindaci a un generale
parlamento; primo esempio d’un’assemblea
rappresentativa: sicchè con questo e colla federazione
italiana ch’e’ proponeva sotto al senato romano, «il
<span class="pagenum" id="Page_534">[534]</span>
quale non avea perduto se non per forza l’antica supremazia
di fare e interpretar leggi», un’êra nuova
potevasi aprire all’Italia, posta un’altra volta a capo
dell’Europa.
</p>

<p>
Queste ultime finezze non le intendeva il popolo,
bensì la sicurezza, il buon mercato, i sussidj, il ritorno
del papa; sicchè in concordia esultante diede a Cola
l’incarico (maggio) di attuare quella costituzione col titolo di
tribuno, e gli offerse braccia per ridurre ad effetto i
consigli. Ed esso s’impadronisce delle porte, intima
agli armati d’uscire, e fa impiccare alcuni masnadieri
côlti in città.
</p>

<p>
I Colonna ci si presentano con qualcosa della grandezza
de’ patrizj di Roma antica. Vedemmo la persecuzione
che contro di loro esercitò Bonifazio VIII, nella
quale Stefano, côlto dai satelliti e sdegnando il simulare,
rispose: — Sono cittadino romano»; della qual
fermezza colpiti, essi il lasciarono libero. Perduta Palestrina
e tutti gli altri castelli, a chi gli domandava
qual fortezza ancor gli restasse, rispose — Questa»
toccando il cuore. I papi succeduti restituirono possessi
e dignità a quella casa, che parteggiò con Enrico
VII, avversò Lodovico Bavaro, dopo la cui partenza
Stefano prevalse agli emuli Orsini; la quale vittoria
cantò il Petrarca, protetto da questa famiglia, che egli
non rifiniva di lodare. Giovanni, cardinale munificentissimo,
era l’anima della corte d’Avignone. Jacopo
osò in Roma presentarsi con un pugno di risoluti, ed
affiggere la scomunica contro il Bavaro mentre questo
vi stava; poi rifuggito ad Avignone, fu fatto vescovo di
Lombez. Agapito, e dopo lui Giordano, furono vescovi
di Luni, Pietro canonico lateranense, Enrico famoso
battagliero.
</p>

<p>
Contro di questi or sorgeva Cola di Rienzo; e il vecchio
Stefano, il quale non sapeva indursi a temere del
<span class="pagenum" id="Page_535">[535]</span>
lepido ciucciaro, dell’imbelle erudito, alle prime stracciò
l’intimazione mandatagli d’andarsene di città; ma
poi che Cola a suon di martello raccoglieva le compagnie
del popolo, n’ebbe assai a potere trafugarsi con
un unico servo nella sua Palestrina. Il barone primario
di Roma! pensate quanto ne rimasero sgomenti gli
altri, che se n’andarono, abbandonando i loro bravacci
alla giustizia pronta, inesorabile.
</p>

<p>
Gli Orsini, altra famiglia antichissima, che diede
cinque papi, trenta cardinali, senza numero senatori e
capitani, erano stati principalmente cresciuti da Nicola
III, e si suddivisero in molti rami, illustri poi a
Napoli, in Francia, in Germania. Giordano di Montegiordano
e Nicola di Castel Sant’Angelo, per odio ai
Colonna, fiancheggiavano il tribuno; lo avversavano
Rinaldo e Giordano signori di Marino, Bertoldo signore
di Vicovaro.
</p>

<p>
Ridotta a quiete la città, Cola mandò uscieri alle insolite
rôcche dei Colonna, degli Orsini, dei Savelli,
citandoli a comparire e giurar la pace; e molti sul
Vangelo promisero non molestar le vie, non nuocere al
popolo o al tribuno, non ricettare malfattori, e ad ogni
richiesta presentarsi colle armi al Campidoglio. Altrettanto
dovettero giurare i gentiluomini, i giudici, i notaj,
gli artigiani. Giovanni da Vico, signore di Viterbo e
prefetto di Roma, fu pur costretto venire ad invocar la
grazia di Cola; al quale di voglia o per forza si sottomisero
le altre fortezze ond’era seminato il Patrimonio.
</p>

<p>
Gongolava il buon popolo romano di vedere applicata
a tutti la giustizia e il taglione, quantunque arbitrariamente;
i corrieri che il tribuno spediva, riferivangli: — Abbiamo
portato questa verga per città e foreste;
migliaja d’uomini si posero a ginocchio e la baciarono
con lacrime, riconoscenti della sicurezza restituita alle
strade, e della dispersione degli assassini». I Cristiani,
<span class="pagenum" id="Page_536">[536]</span>
che d’ogni parte d’Europa accorrevano alle soglie degli
Apostoli, meravigliavano dell’inusata sicurezza, e reduci
in patria, magnificavano la robustezza del tribuno.
</p>

<p>
La Corte d’Avignone erasi impaurita al vedere estendersi
quel moto; ma Cola, «severo e clemente, di libertà,
di pace, di giustizia tribuno, della romana repubblica
liberatore illustre», le spacciò lettere dove
prometteva fedeltà alla santa Sede. Altre ne spedì ai
potentati di Francia, di Germania e per tutta Italia; e
ai Fiorentini diceva: — Fu dono dello Spirito Santo
l’avere avuto misericordia di questa città, sovvertita da
malvagi e crudeli reggitori, anzi distruttori, sicchè ne
era compressa la giustizia, espulsa la pace, prostrata la
libertà, tolta la sicurezza, condannata la carità, oppressa
la verità, profanate la misericordia e la devozione;
onde non solo gli estranei, ma nè tampoco i cittadini
e i provinciali poteano venirvi e starvi in sicurezza, ma
dentro e fuori nimicizie, sedizioni, guerre, micidj,
rube, incendj. Voi dunque rendete grazie al Salvatore
e ai santi Apostoli, e unitevi con noi per esterminare
la tirannia de’ ribelli e la peste dei tiranni, e riformare
la libertà, la pace, la giustizia in tutta la sacra Italia.
Vi preghiamo pure a mandare due sindaci e ambasciadori
al parlamento che intendiamo celebrare per salute
e pace di tutta Italia; e un giurisperito, che terremo
con stipendio nel nostro concistoro».
</p>

<p>
Del tentativo parve bene a quei molti che pasceansi
di rimembranze più che d’opportunità: il Petrarca
prese entusiasmo per Cola; ma mentre nella canzone
direttagli è tanto sublime quanto sobrio<a class="tag" id="tag377" href="#note377">[377]</a>, nella lettera
<span class="pagenum" id="Page_537">[537]</span>
al tribuno tesse una prolissa filatera, tutta fiori
retorici (come quegli la lodava) e luoghi comuni ed
esempj di antichi: — La magnifica tua soscrizione annunzia
il ristabilimento della libertà; il che mi consola,
mi ricrea, m’incanta..... Le tue lettere corrono per le
mani di tutti i prelati, voglionsi leggere, copiare; par
che discendano dal cielo o vengano dagli antipodi; appena
arriva il corriere, il popolo fa ressa per leggerle,
nè mai gli oracoli d’Apollo delfico ebbero tanto diverse
interpretazioni. Quel tuo tentativo è sì mirabile, da
porti in salvo da ogni rimprovero, e mostrare la grandezza
del tuo coraggio e la maestà del popolo romano,
senza offendere il rispetto debito al sommo pontefice.
E da uomo savio ed eloquente come tu sei il conciliar
cose in apparenza cozzanti..... Nulla che indichi basso
timore o folle presunzione..... Non si sa se più ammirare
le azioni tue o il tuo stile; e dicono che operi
come Bruto, parli come Cicerone... Non lasciare la
magnanima tua impresa..... Fondamenta eccellenti ponesti,
la verità, la pace, la giustizia, la libertà... Com’io
mi verso contro chiunque osa mettere dubbj sulla giustizia
del tribunato e la sincerità delle tue intenzioni!...
A te, unico vindice della libertà, penso la notte, a te il
giorno, vegliando e dormendo». Ma fra tante parole
non sa dargli altri consigli se non questi: «di ricevere
l’eucaristia ogni mattina, prima di mettersi agli affari,
lo che sa che egli pratica di già, e l’avrebbero certamente
praticato Camillo e Bruto se ai loro tempi ne
fosse stato l’uso; e di leggere tutte le volte che può, o
farsi leggere, come praticava anche Augusto».
</p>

<p>
Questa lettera e i versi fecero, sulla parola del Petrarca,
<span class="pagenum" id="Page_538">[538]</span>
ammirare Cola dal mondo letterato; molte città
gli si sottoposero, altre il sostennero; Firenze, Siena,
Perugia mandarongli forze, le città dell’Umbria deputati,
Gaeta diecimila fiorini d’oro; Venezia e Luchino
Visconti se gli chiarirono alleati, Giovanna di Napoli
onorò i suoi messi, l’imperatore Lodovico non meno:
pur non mancavano città che il trattassero da mentecatto,
e i Pepoli, gli Estensi, gli Scaligeri, i Gonzaga, i
Carrara, gli Ordelaffi, i Malatesta ne faceano canzoni;
tanto più il re di Francia.
</p>

<p>
Parve egli giustificare questi ultimi mostrando più
vanità nella testa che vigore nel carattere, col fare seguire
ambiziose scede a que’ cominciamenti così leali.
Volle circondarsi di fasto, forse per abbagliare il popolo;
vivea di costosissime splendidezze; «faceva stare
dinanti a sè, mentre sedeva, li baroni tutti in piedi,
ritti, colle braccia piegate, e colli cappucci tratti. Deh
come stavano paurosi! Aveva moglie molto giovane e
bella, la quale quando iva a San Pietro, iva accompagnata
da giovani armati; delle patrizie la seguitavano;
le fantesche colli soliti pannicelli nanti al viso le facevano
vento, e industriosamente rostavano, chè sua
faccia non fosse offesa da mosche. Aveva un suo zio,
Janni avea nome, barbiere fu, e fatto fu grande signore,
e iva a cavallo, forte accompagnato da cittadini romani.
Tutti li suoi parenti ivano a paro». Pensò anche farsi
ornare cavaliere con una solennità che mai la maggiore<a class="tag" id="tag378" href="#note378">[378]</a>;
assunse la dalmatica, usata dagli antichi
<span class="pagenum" id="Page_539">[539]</span>
imperatori alla loro coronazione; e col bastone del
comando e con sette corone in capo, simbolo delle
sette virtù, brandendo la spada verso le quattro plaghe
<span class="pagenum" id="Page_540">[540]</span>
del cielo, intonava: — Io giudicherò la terra secondo
la giustizia, e i popoli secondo l’equità».
</p>

<p>
In virtù di questo dominio che pretendeva sul mondo,
citò Luigi d’Ungheria e Giovanna di Napoli, Lodovico
imperatore e Carlo anticesare perchè producessero al
suo tribunale i titoli di loro elezione, «la quale, come
sta scritto, non appartiene che al popolo romano»;
intimò al papa di tornare alla sua sede; elevandosi all’idea
dell’unità nazionale, dichiarò libere tutte le città
d’Italia, alle quali, «volendo imitare la benignità e
libertà de’ Romani antichi», concesse la cittadinanza e
il diritto di eleggere gl’imperatori; e insisteva perchè
gli Stati Italiani, il papa, l’imperatore mandassero legati
a Roma onde convenire della pace e del bene di
tutta Europa<a class="tag" id="tag379" href="#note379">[379]</a>. Come avviene a cotesti rifatti, cui
<span class="pagenum" id="Page_541">[541]</span>
l’altezza dà le vertigini, cercò parentele illustri; e non
che allearsi con qualche barone, non curò disonorare
<span class="pagenum" id="Page_542">[542]</span>
sua madre pretendendo essere bastardo di Enrico
VII<a class="tag" id="tag380" href="#note380">[380]</a>.
</p>

<p>
Clemente VI, che da principio l’avea intitolato rettore
pontifizio, s’irritò del vederlo trasmodare in poteri
e pretensioni; il vicario pontifizio, che sin allora lo
aveva secondato, protestò contro quell’intimata al papa
e ai principi; l’opinione, che non vuol durevoli i suoi
idoli, toglieva a rinnegarlo; ed esagerando nella contraddizione
come già nell’applauso, gli si rinfacciavano
le disordinate spese, di cui dicevansi conseguenza le
tasse che ogni governo nuovo è obbligato rincarire.
Ad un banchetto ch’e’ diede alla primaria nobiltà, si
pose in disputa se meglio valga ad un popolo il governo
di un avaro o d’un prodigo; e Stefano Colonna,
rialzando il lembo dorato e gioiellato della vesta del
tribuno, — Ben a te starebbero meglio i modesti abiti
de’ pari tuoi, che non coteste magnificenze». Cola irritato
ordinò fossero presi tutti i nobili convitati, e dando
voce d’una congiura, li condannò al taglio della testa.
A ciascuno fu mandato il frate per disporlo; ma convocato
il popolo, il tribuno cominciò una diceria sul
<i>Dimitte nobis debita nostra</i>, e invocò che esso popolo
gli assolvesse. I detenuti si presentarono un dietro
<span class="pagenum" id="Page_543">[543]</span>
l’altro a capo chino implorando grazia (1347), e Cola li pose
in prefetture e in altre cariche nella Campania e in
Toscana.
</p>

<p>
Irritare e non uccidere, mezza misura che perde i
tiranni. I baroni, non anelando che vendetta, s’afforzano
nelle rôcche, raggomitolano gli scontenti, e portano
guerra ai contorni, e guasto alle raccolte vicine
alla falce. Il buon letterato, il pacifico tribuno, indarno
citatili a scagionarsi in giudizio, si vide costretto prendere
le armi; accadde sanguinosa battaglia (20 9bre), ove il popolo
prevalse ai guerrieri; combattendo perirono il
vecchio Colonna col figlio Giovanni e alcuni nipoti ed
altri signori; sul campo il tribuno armò cavaliere il
proprio figlio, aspergendolo col sangue di que’ grandi;
e invece di proseguire l’inaspettata vittoria, andò a
trionfare in Campidoglio, e in Araceli asciugando la
propria spada, le disse: — Hai mozzato orecchia di
tal capo, che non la potè tagliare papa nè imperatore».
</p>

<p>
Ma al popolo che giovavano più questi trionfi? Il
tribuno trovavasi assottigliato del denaro e della rendita;
i mezzi di procurarsene inasprivano; onde il
cardinale legato Berferudo di Deux, ripreso ardire,
sentenziò Cola traditore ed eretico, e s’accordò coi
baroni per affamare Roma. Coi discorsi e colla campana
a stormo tentò Cola ravvivare l’entusiasmo popolesco;
ma non gli bastò coraggio da sostenere la pena
maggiore, quella dell’abbandono; pregò, pianse, tremò,
infine abdicò il potere (16 xbre), e si chiuse in Castel Sant’Angelo
coi parenti e coi pochi fedeli, sinchè trovò via a
fuggire. Rimbalditi i suoi avversarj e quei che tremavano
dell’esserglisi mostrati amici, lo appiccarono in
effigie, e distrussero in un fiato quanto in sette mesi
aveva faticosamente compiuto.
</p>

<p>
Il tribuno, errante ma non malvagio, vissuto alcuni
anni fra gli eremiti francescani di Monte Majella negli
<span class="pagenum" id="Page_544">[544]</span>
Appennini, ove serpeggiavano gli errori dei Fraticelli,
specie di Puritani che declamavano contro all’autorità
e al fasto dei pontefici, nell’entusiasmo della solitudine
si credette chiamato a cooperare ad una riforma universale
del mondo, che Dio stava per compire: frà
Angelo lo preconizzò come destinato a grandi cose, e
ad effettuare quel regno dell’amore, di cui i Fraticelli
aspettavano la venuta. Per avacciare l’opera si presentò
all’imperatore Carlo IV, dicendo avergli a confidare
gravi segreti, incoraggiarlo a liberare l’Italia, e fornirlo
d’armi, senza cui la giustizia non vale; presto un papa
povero fabbricherebbe a Roma il tempio dello Spirito
Santo, fra quindici anni il mondo si troverebbe unito
in uno stesso ovile sotto un sol pastore, e Carlo impererebbe
sull’Occidente, Cola sull’Oriente. Carlo, che
avea le pretensioni non la generosità di suo padre,
vilmente il fece prendere, e tradurre ad Avignone (1352).
</p>

<p>
Sarebbe stato condannato se alcuno non avesse suggerito
ch’egli era poeta, e il poeta è cosa sacra, a
detta di Cicerone, e perciò non si deve mandare a
morte. — Io esulto (scrive Petrarca) che uomini ignari
delle muse concedano ad esse il privilegio di salvare
di morte un uomo, odiato dai suoi giudici. Che cosa
avrebbero elle potuto ottenere di più sotto Augusto nel
tempo in cui ad esse si tributavano sommi onori, ed i
poeti accorrevano da ogni banda per vedere quel principe
unico, signore dei re ed amico dei vati? Io mi
congratulo colle muse e col Renzi: ma se tu mi domandi
quel che penso, ti dirò che Renzi è buon dicitore,
dolce, insinuante, che si trovano pochi pensieri ne’ suoi
componimenti, ma molta amenità ed un assai vago colore:
credo abbia letto tutti i poeti, ma di poeta non
merita il nome, più che non merita il nome di ricamatore
chi porta abito ricamato. Pure tu, come me, ti
gonfierai di bile al sapere che un uomo è in pericolo
<span class="pagenum" id="Page_545">[545]</span>
per aver voluto salvare la repubblica, e sorriderai
udendo che il nome di poeta salvò lui, che non ha
giammai composto un verso»<a class="tag" id="tag381" href="#note381">[381]</a>.
</p>

<p>
È ancora la solita retorica; ma intanto voi intendete
che il Petrarca, dopo udito che Cola «non amava il
popolo, ma la feccia del popolo obbediva e secondava»,
dopo vistolo perseguitare i suoi Colonna, si dolse che
cadesse il proprio idolo, ma non fece come coloro
che più fieramente conculcano chi più ciecamente elevarono,
nè si vergognò di mostrarsi amico allo sventurato. — Amavo
(dic’egli) il suo valore, approvavo i
disegni suoi, ammiravo il suo coraggio; mi congratulavo
coll’Italia che Roma ripigliasse l’impero d’altre
volte, e ne prevedevo la pace del mondo. Nè d’averlo
lodato mi pento. Così avess’egli proseguito come cominciato!...
Quest’uomo, che faceva tremare i ribaldi
per tutto l’universo, che di bellissime speranze rallegrava
i dabbene, entrò in questa Corte umiliato e vilipeso;
egli una volta cinto dal popolo romano e da
cospicui signori, procedea fra due satelliti; e il popolaccio
accorreva per rimirare costui di cui tanto avea
inteso. È il re dei Romani che lo manda al pontefice
di Roma; qual dono! qual baratto! Il pontefice affidò
la causa di lui a tre insigni prelati, per deliberare qual
supplizio meriti colui che volle libera la repubblica. O
tempi! o costumi! Non sarebbe mai punito soverchiamente
del non aver proseguito con fermezza; non
annichilato in un colpo solo, come poteva, tutti i nemici
della libertà; non afferrato un’occasione che la
pari a nessun imperatore si era presentata. Strano
accecamento! si faceva appellare severo e clemente
quando la repubblica avea bisogno di severità, non di
clemenza. O se voleva essere clemente verso que’ pubblici
<span class="pagenum" id="Page_546">[546]</span>
parricidi, non dovea privarli dei mezzi di nuocere,
e cacciarli dalle fortezze da cui traggono tanto orgoglio?
Sperai ch’egli risarcirebbe la libertà dell’Italia;
dacchè entrò in un sì bel disegno, lo riverii ed ammirai
s’altro mai: quanto più mi arrise la speranza, tanto più
m’affligge il vedermi deluso; pure non cesserò di ammirare
il cominciamento. Ma che un cittadino romano
si affligga nel vedere la sua patria, da regina del mondo,
divenuta schiava degli uomini più vili, è titolo di
accusa?»<a class="tag" id="tag382" href="#note382">[382]</a>.
</p>

<p>
E ai Romani scriveva: — Se in luogo sicuro, davanti
equo giudice, si dibattesse l’affare, io spererei chiarire
che l’impero romano, benchè conculcato ed oppresso
lungamente dalla fortuna, ed invaso da stranieri, esiste
ancora in Roma e non altrove; e quivi starà, quand’anche
di tanta metropoli non rimanesse che il nudo sasso
del Campidoglio, se è una verità che il possessore di
mala fede non può acquistare il diritto di prescrizione.
Dunque, o cittadini, non abbandonate il vostro compatrioto
in estremo pericolo, mostrate che egli è vostro,
ridomandandolo con solenne ambasciata: che se in
qualche cosa peccò, peccò in Roma; e a voi soli appartiene
il giudizio delle colpe commesse in Roma, se
a voi fondatori e cultori delle leggi, che le dettaste a
tutte le genti, non si negano i comuni diritti. Che se il
vostro tribuno, come i buoni son d’avviso, è degno
non di supplizio ma di premio, ove più acconciamente
lo riceverà che nel luogo in cui lo meritò?... Recate
l’ajuto che potete e che dovete al tribuno, o (se svanì
questo nome) al vostro cittadino, benemerito della repubblica
per avere risuscitata quella quistione grande,
utile all’universo, sepolta molti secoli, che è l’unica che
conduca alla riforma dello Stato ed a cominciare un
<span class="pagenum" id="Page_547">[547]</span>
secolo d’oro. Accorrete a salvezza di chi per la vostra
incontrò mille pericoli e si fe segno d’immensa invidia:
pensate al suo coraggio ed al suo intento, a che ne
fossero le cose vostre, e come all’improvviso, per consiglio
ed opera di un solo, sia stata eretta a grandi
speranze, non che Roma, l’Italia tutta; quanto grande
sonasse in un subito il nome italiano; quanto diversa
la faccia del mondo e l’inclinazione degli animi. Io
credo che appena dall’origine del mondo in poi siasi
tentata impresa più grande; e se essa fosse andata a
prospero riuscimento, piuttosto divina che umana sembrerebbe»<a class="tag" id="tag383" href="#note383">[383]</a>.
</p>

<p>
L’intercessione del Petrarca valse perchè il tribuno,
assolto dalla scomunica, fosse lasciato vivere in pace.
</p>

<p>
Roma riprese freno di temperanza sotto al legato e
a due senatori; e la peste sopravvenuta, buon ausiliario
agli oppressori, depresse gli spiriti bollenti; vi attirò
gente e denaro il giubileo (1350), che il papa avea voluto rinnovare
dopo cinquant’anni, affinchè ciascuno nel corso
d’una vita comune potesse goderne, promettendo indulgenze
plenarie anche a quelli che fossero morti per
via, e comandando agli angeli di portarli subito in paradiso<a class="tag" id="tag384" href="#note384">[384]</a>.
Coloro che lo spettacolo di tanti morti della
peste avea richiamati a coscienza, o che nel pericolo
aveano fatto voti, accorreano alle soglie degli apostoli,
nè il rigidissimo verno li trattenne.
</p>

<p>
«Il dì di Natale (dice Matteo Villani, scrivendo quel
che ne vide) cominciò la santa indulgenza a tutti coloro
che andarono in pellegrinaggio a Roma, facendo le
visitazioni ordinate per la santa Chiesa alla basilica di
<span class="pagenum" id="Page_548">[548]</span>
Santo Pietro, e di San Giovanni Laterano, e di Santo
Paolo fuori di Roma; al quale perdono uomini e femmine
d’ogni stato e dignità concorse di Cristiani, con
maravigliosa e incredibile moltitudine, essendo di poco
tempo innanzi stata la generale mortalità, e ancora essendo
in diverse parti d’Europa tra’ fedeli Cristiani.
Con tanta devozione e umiltà seguivano il romeaggio,
che con molta pazienza portavano il disagio del tempo,
ch’era uno smisurato freddo, e ghiacci e nevi e acquazzoni,
e le vie per tutto disordinate e rotte; e i cammini
pieni di dì e di notte; e gli alberghi e le case sopra i
cammini non erano sufficienti a tenere i cavalli e gli
uomini al coperto. Ma i Tedeschi e gli Ungheri, in
gregge e a turme grandissime stavano la notte a campo,
stretti insieme per lo freddo, atandosi con grandi
fuochi. E per gli ostellani non si potea rispondere,
non che a dare il pane, il vino, la biada, ma a prendere
i denari. E molte volte avvenne che i romei,
volendo seguire il loro cammino, lasciavano i denari
del loro scotto sopra le mense, loro viaggio seguendo:
e non era de’ viandanti chi li togliesse, infino che dello
ostelliere venia chi li togliesse. Nel cammino non si
facea riotte nè romori, ma comportava e ajutava l’un
all’altro con pazienza e conforto. E cominciando alcuni
ladroni in terra di Roma a rubare e a uccidere, dai
romei medesimi erano morti e presi, ajutando a soccorrere
l’uno l’altro. I paesani faceano guardare i cammini,
e spaventavano i ladroni; sicchè secondo il fatto
assai furono sicure le strade e cammini tutto quell’anno.
La moltitudine de’ Cristiani ch’andavano a Roma era
impossibile a numerare: ma si stima da coloro che
erano residenti nella città, che il dì di Natale e ne’ dì
solenni appresso, e nella quaresima fino alla Pasqua
della santa resurrezione, al continovo fossono in Roma
romei dalle mille migliaja alle dodici centinaja di
<span class="pagenum" id="Page_549">[549]</span>
migliaja, e poi per l’Ascensione e per la Pentecoste
più di ottocento migliaja. Ma venendo la state, cominciò
a mancare la gente per l’occupazione delle ricolte,
e per lo disordinato caldo; ma non sì che, da quanto
v’ebbe meno romei, non vi fossono continovamente ogni
dì più di dugento migliaja d’uomini forestieri. Alla
visitazione delle tre chiese, le vie erano sì piene al
continovo, che convenia a catuno seguitare la turba
a piedi e a cavallo, che poco si potea avanzare; e per
tanto era più malagevole. I romei ogni dì della visitazione
offerivano a catuna chiesa, chi poco, chi assai,
come gli parea. Il santo sudario di Cristo si mostrava
nella chiesa di San Pietro, per consolazione de’ romei,
ogni domenica e ogni dì di festa solenne; sicchè la
maggior parte de’ romei il poterono vedere. La pressa
v’era al continovo grande e indiscreta: perchè più volte
avvenne che quando due, quando quattro, quando sei,
e talora fu che dodici vi si trovarono morti dalla
stretta e dallo scalpitamento delle genti. I Romani
tutti erano fatti albergatori, dando le sue case a’ romei
a cavallo; togliendo per cavallo il dì un tornese grosso,
e quando uno e mezzo, e talvolta due, secondo il tempo;
avendosi a comprare per la sua vita e del cavallo ogni
cosa il romeo, fuori che il cattivo letto. Sul fine dell’anno
vi concorsono più signori e grandi dame e
orrevoli uomini, e femmine d’oltre ai monti e lontani
paesi, ed eziandio d’Italia; e nell’ultimo, acciocchè
niuno che fosse a Roma e non avesse tempo a potere
fornire le visitazioni, rimanesse senza la indulgenza
de’ meriti della passione di Cristo, fu dispensato infino
all’ultimo dì, che catuno avesse pienamente la detta
indulgenza».
</p>

<p>
Lo spossamento causato dalla peste, e la ricchezza
prodotta dal giubileo davano animo a Clemente VI di
umiliare la rimbaldanzita nobiltà. Bertoldo Orsini e
<span class="pagenum" id="Page_550">[550]</span>
Stefano Colonna, posti a reggere la città, erano stati
l’uno lapidato, l’altro vôlto in fuga dalla plebaglia, che
chiedeva pane: poi la guerra tra le parti erasi rinfocata;
sorsero tiranni nobili e tiranni vulgari, finchè,
valendosi de’ concetti non riusciti a Cola Rienzi, erasi
messo secondo tribuno del popolo e console augusto
Francesco Baroncelli già scrivano del senato, che molti
sediziosi mandò al supplizio, e che ben tosto da un’altra
sedizione fu trucidato. Allora comparve il cardinale
Egidio Albornoz (1353) nobilissimo spagnuolo, che come arcivescovo
di Toledo guerreggiando i Mori nella famosa
battaglia del Rio Salado, avea guadagnato gli sproni
d’oro, e adesso dal papa era mandato a sottomettere
la Romagna, «spegner l’eresia, reprimere la licenza,
restaurare l’onore del sacerdozio, rialzare la maestà
del culto divino, chetare la discordia, porgere soccorso
agl’infelici, procurare la salute delle anime, disfare le
alleanze ordite contro la Chiesa romana, obbligare gli
usurpatori a rendere il mal tolto, e rintegrarne l’autorità
colla pace o colla guerra». Tanti erano i mali da
riparare, tanta la confidenza del papa nel suo legato.
Più che la scarsa masnada e il denaro, lo rendevano
potente la dignità, il merito personale, lo scontento dei
popoli, ai quali veniva a restituire il buono stato, abbattendo
gli Ordelaffi, i Manfredi e gli altri tirannelli,
contro cui Clemente VI prima di morire avea lanciato
la scomunica. Egli costrinse il prefetto Giovanni di
Vico a cedere le città di Viterbo, Orvieto, Trani, Amelia,
Narni, Marta, Camino, che aveva occupate, e ne trasse
in sè la signoria.
</p>

<p>
Il popolo allora (1354) lo pregò volesse dargli per rettore
Cola Rienzi che seco era venuto, ed egli in fatto lo
istituì senatore, perchè colla sua popolarità ravviasse
qualche ordine; e Cola, trovato chi gli prestasse, comprò
una banda di ducencinquanta cavalieri e ducento fanti
<span class="pagenum" id="Page_551">[551]</span>
Al solito, fu ricevuto con tanto entusiasmo, con quanto
sprezzo era stato espulso; i nobili, che lo esecravano,
si tennero chiotti, ed egli diede un terribile esempio
col cogliere e processare il famoso capo di ventura (29 agosto) frà
Moriale. Costui da molti anni desolava l’Italia colla sua
banda; e temuto dai popoli, rispettato dai principi,
non avrebbe mai creduto che un villano osasse cercare
al castigo e all’infamia lui cavaliero, e che gli avea prestato
grosse somme. Come conobbe apparecchiarsegli
da senno il supplizio, pregò, minacciò, esibì; tutto invano;
sicchè contrito, e con tutte le esteriorità di penitente
andò alla morte, baciando il ceppo fatale, e
dicendo: — Salve, o santa giustizia». Il papa fece sequestrare
sessantamila fiorini che costui avea messi a
frutto presso mercadanti veneziani, e invece di renderli
ai popoli cui gli avea smunti, li versò nel tesoro
pontifizio<a class="tag" id="tag385" href="#note385">[385]</a>.
</p>

<p>
Cola fu da Innocenzo VI riconosciuto nobile cavaliero;
e se avesse profittato della stanchezza de’ Romani,
poteva ottenere la gloria ch’è la più bella dopo una
rivoluzione, quella di restauratore. Ma egli erasi buttato
al mangiare e bevere eccessivo; il terrore che ispirava,
lo credette sommessione; dacchè poi esercitava la potenza
a nome del papa, cessava di essere il balocco del
popolo. Condusse le truppe ad assediare Palestrina,
<span class="pagenum" id="Page_552">[552]</span>
dov’erasi afforzato il giovane Colonna, ma fu costretto
distogliersene per manco di denari. Per farne, mise
imposte sul sale e sul vino, le quali colmarono lo scontento
de’ Romani, che sollevatisi e gridando: — Mora
il traditore che ha fatto la gabella», l’assalirono in
palazzo. Non credendo gli minacciassero la vita, egli
aspettò quella sfuriata in abito senatorio e col gonfalone
del popolo in mano; e chiese di parlare: ma preso
a sassi e fuoco, cercò trafugarsi, e scoperto (1354 8bre) fu trucidato
e appeso alle forche. Così il popolo spezza i proprj
idoli: eppure l’altezza del concetto e una certa generosità
nell’attuarlo sceverano Cola dai sommovitori ordinarj,
e lo lasciano anc’oggi tema di studj, di meditazioni,
di simpatie.
</p>

<p>
Il cardinale Albornoz e Rodolfo di Varano signore
di Camerino, comandante all’esercito pontifizio, rimisero
il freno a Roma; indi colla dolcezza e colla forza
continuarono a sottomettere il patrimonio di san Pietro,
il ducato di Spoleto, la marca d’Ancona e l’altre piccole
città, in ciascuna delle quali avea fatto nido un
tiranno.
</p>

<div class="chapter">
<h2 id="cap111-10">CAPITOLO CXI.
<span class="smaller">Carlo IV. Il cardinale Albornoz. I condottieri italiani.
Le arme da fuoco.</span></h2>
</div>

<p>
I reali di Napoli stavano occupati nella guerra intestina,
della quale vedremo appresso la causa e le
vicende; il papa trescava in Avignone; l’alito repubblicano
s’andava spegnendo, sicchè i tirannelli prevalevano
in ogni parte. Fra essi maggioreggiava Giovanni Visconti.
Oltre Milano di cui era arcivescovo, quindici
grosse città possedeva: Lodi, Piacenza, Borgo San Donnino,
<span class="pagenum" id="Page_553">[553]</span>
Parma, Crema, Brescia, Bergamo, Novara, Como,
Vercelli, Alba, Alessandria, Tortona, Pontremoli, Asti;
e lasciando alla cheta svampar l’amore della comunale
indipendenza e l’ira delle fazioni, a cose maggiori
aspirava.
</p>

<p>
Taddeo de’ Pepoli, bell’uomo, dottore e cavaliere aurato,
umano di costumi, sereno d’aspetto, studioso e
degli studiosi amico, liberale e caritatevole, sollecito
per gli amici, erasi fatto gridare signor di Bologna (1337);
le schede di tutte le corporazioni lo confermarono; il
letterato Ferino Gallucci predicò sulla felicità di una
repubblica governata da un capo. Colla libertà terminava
la grandezza di Bologna, che languì sotto dominj
l’uno più stupefacente dell’altro.
</p>

<p>
I figli di Taddeo secondavano Ettore Duraforte, il
quale, col titolo di conte, era stato deputato dal papa a
sottomettere i signorotti di Romagna, e v’adoprava le
bande mercenarie e tradimenti. Ma avendo arrestato
Giovanni Pepoli, Giacomo, costui fratello, prese le armi (1350),
e vedendo non potere altrimenti salvar la città, la vendette
a Giovanni Visconti. Il popolo gridava: — Noi
non volemo esser venduti»; Clemente VI facea mostra
di accingersi a ripigliarla: ma le sue bande passavano
a servizio del Visconti, che le retribuiva più lautamente.
Ricorso ad altre armi, Clemente processò d’eresia
costui, intimando rilasciasse Bologna, e scegliesse
fra il potere temporale e lo spirituale. Il Visconti fece
assistere i legati alla messa, che celebrò colla magnificenza
di quel capo di rito; e voltandosi a dare la finale
benedizione col pastorale in una, la spada nell’altra
mano, disse a quelli: — Riferite al papa che colla spada
difenderò il pastorale». E poichè questo insisteva a
citarlo in Avignone, vi mandò forieri che accaparrassero
abitazioni, e magazzini di fieno e grano per dodicimila
cavalieri e seimila fanti: di che sgomentato, il papa gli
<span class="pagenum" id="Page_554">[554]</span>
fece intendere bastargli la buona volontà mostrata; e
per raccomandazione e denaro lo ricomunicò (1352 — 5 maggio), e lasciogli
per dodici anni Bologna, purchè retribuisse dodicimila
fiorini l’anno.
</p>

<p>
Vi fu posto governatore Giovan d’Oleggio, cherichetto
del duomo di Milano, che i Visconti aveano allevato
con tanta benevolenza da dargli il proprio nome; e
accortissimo politico non men che provveduto capitano,
di là menava guerra e intrighi. Lo sorreggevano i signorotti
di Romagna, che avendo armi proprie e sapendo
esercitarle, se ne valevano sì per proprio conto,
sì per guadagnare al soldo altrui; e affine di sottrarsi
all’autorità più vicina, attaccavansi al Visconti. Firenze
perseverava a sostenere la libertà pericolante, sia prima
coll’incorare Bologna, sia ora coll’opporsi al Biscione,
che cercava avvolgerla nelle sue spire. Giovan d’Oleggio
invase le valli dell’Ombrone e del Bisentino, e favorito
dagli Ubaldini di Mugello, dai Pazzi del Valdarno, dagli
Albertini di Valdambra, dai Tarlati d’Arezzo, rialzava
dappertutto la bandiera ghibellina, tanto più da che i
reali di Napoli avean altro a fare che contrastarlo. Però
Siena, Perugia, Arezzo s’accomunarono con Firenze in
una lega guelfa che resistette generosamente a Giovanni,
finchè a Sarzana (1353) fu conchiusa pace<a class="tag" id="tag386" href="#note386">[386]</a>.
</p>

<p>
Non meno che le repubbliche, i signori ingelosivano
dell’incremento dei Visconti; e quei di Mantova, Ferrara,
Verona, Padova, a sollecitazione della signoria
<span class="pagenum" id="Page_555">[555]</span>
di Venezia, fermarono alleanza per reprimerli, e chiesero
appoggio all’imperatore Carlo IV. Fingendo prendere
a cuore le sorti d’Italia, ma in fatto perchè ricordava
che si potea smungerne danaro, diede egli ascolto
ai nemici di casa Visconti e ai Fiorentini che lo invitavano;
e col consenso di papa Innocenzo VI, al quale
avea promesso cassare tutti gli atti di Lodovico il Bavaro,
passò le Alpi con alquanti baroni (1354 — 8bre), de’ cui obblighi
feudali il più ilare appunto era questa pomposa comparsa
in Italia. Ma quali rimasero e amici speranti e
nemici paurosi quando il videro giungere a Udine con
nulla più che trecento cavalieri, e «traversar l’Italia
sopra un ronzino fra gente disarmata, quasi un mercante
cui preme d’arrivare alla fiera!» (<span class="smcap">M. Villani</span>).
</p>

<p>
Strani imperatori codesti! venivano con forza? erano
odiati; senza? disprezzati. Pure a questo porporato
fantoccio i letterati prodigavano latine adulazioni, i giuristi
rammemoravano i diritti imperatorj, Ghibellini e
tiranni volontieri faceano capo a lui, invocandolo giudice
ne’ litigi. Mentre ambasciadori di tutti i paesi sciorinavangli
erudite dicerie, sua maestà baloccavasi a
sbucciare col temperino virgulti di salice: mal dissimulò
la paura quando i Visconti faceano due o tre
volte il giorno sfilare seimila cavalli e diecimila pedoni
in armi e ben in arnese davanti al palazzo ove l’aveano
accolto ad onoranza. S’intromise di qualche pace: a
Giovanni Paleologo marchese di Monferrato confermò
la signoria di Torino, Susa, Alessandria, Ivrea, Trino,
e d’oltre cento castelli, e il titolo di vicario imperiale:
quanto ai diritti, egli non istava a guardare per minuto;
chè questi, e il titolo regio e l’imperiale gli piacevano
soltanto per avere alcuna cosa da poter farne
denari onde abbellire la sua Praga.
</p>

<p>
A Lucca era stato governatore al tempo di suo padre,
e v’avea fabbricato la bellissima fortezza di Monte
<span class="pagenum" id="Page_556">[556]</span>
Carlo, che chiude il territorio verso val di Nievole,
fronteggiando i Fiorentini (1355). Ora i Lucchesi sperarono
essere da lui rimessi in libertà; ma egli già s’era obbligato
con Pisa, che gli avea esibito sessantamila fiorini
per le spese di sua coronazione. Venuto a questa
città, straziata fra Bergolini e Raspanti, e gridatone
sovrano, per sospetto manda al supplizio la casa Gambacurti,
che per lui s’era sagrificata: ma poco poi essendosene
pentiti i Pisani, egli rinunzia alla sovranità.
Altrettanto gli avviene di Siena, la cui oligarchia artigiana
v’era stata indotta, come l’altra, dal timore di
Firenze.
</p>

<p>
E Firenze, che dapprima l’avea chiamato, si sgomentò
vedendolo farsi capo della nobiltà avversa alle
istituzioni cittadine (1355), e lusingare il basso popolo col promettere
giustizia. I partigiani dell’imperatore asserivano
che i governi municipali s’intendessero costituiti soltanto
in sua assenza, e al comparire di lui cessasse ogni
autorità, ogni restrizione, come avveniva (diceano) degli
antichi imperatori romani. I Guelfi di rimpatto frugavano
nell’erudizione la libertà, mostrando che Augusto
e Tiberio s’erano mantenuti subordinati al senato e al
popolo; mentre tutte le genti erano ad essi tributarie,
<i>essi ai cittadini obbedivano</i>, la cui autorità li creava.
I Comuni toscani, ammessi fra i primi alla romana cittadinanza,
traevano di là il diritto a godere della libertà
del popolo romano, in nessun modo sottoposta alla
libertà dell’impero; e questo popolo medesimo, non
da sè, ma la Chiesa per lui, in sussidio de’ fedeli cristiani
concedette l’elezione degl’imperatori a sette principi
d’Alemagna<a class="tag" id="tag387" href="#note387">[387]</a>: e consideravano come peccato il
sottomettersi agli imperatori. Pure Firenze credette
che poco nocesse il riconoscere la supremazia d’un
<span class="pagenum" id="Page_557">[557]</span>
principe che presto se n’andrebbe, e col denaro risparmiarsi
una guerra; laonde giurò vassallaggio a Carlo,
purchè egli la assolvesse da tutte le condanne lanciatele
da Enrico VII, confermasse le leggi e gli statuti fatti
e da farsi; i membri della Signoria fossero vicarj dell’imperatore,
e in nome di lui esercitassero la giurisdizione;
egli non mettesse piede nè in Firenze nè in altra
città murata, ma s’accontentasse di centomila fiorini
per riscatto delle regalie, poi di quattromila annui, finchè
vivesse. I Guelfi (Matteo Villani ce l’esprime) trovavano
obbrobriosa questa soggezione, sebben nominale;
il popolo la sentì fra gemiti e singhiozzi; non
s’interveniva alle adunanze, non si sonavano campane,
e ci volle tutta la erudizione de’ prudenti per mostrare
che l’indipendenza della patria non era perduta.
</p>

<p>
Il Petrarca amava Carlo IV perchè in Avignone avea
voluto vedere madonna Laura, e per ammirazione baciarla,
mostrato molta riverenza al poeta stesso, e chiestogli
la dedica del suo libro <i>Degli uomini illustri</i>;
esso gli regalò alquante medaglie d’oro e d’argento
d’imperatori, dicendogli: — Ecco a chi tu succedi;
ecco i modelli che devi seguire. Io conosco i costumi,
i titoli, le imprese di costoro; tu se’ obbligato non solo
a conoscerle, ma a imitarle». Tutto classiche reminiscenze,
il Petrarca desiderava restaurata la dignità
d’Augusto e di Costantino, e avea scritto sollecitando
Carlo: — Invano all’impazienza mia tu opponi il cangiamento
de’ tempi, e lo esageri in lunghe frasi che mi
fanno ammirare in te piuttosto l’ingegno di scrittore,
che l’animo d’imperatore. Possono forse i mali nostri
paragonarsi a quei degli antichi, quando Brenno e Pirro
e Annibale sperperavano Italia? Le piaghe mortali che
nel bel corpo io veggo dell’Italia, son colpa nostra e
non natural cosa. Il mondo è ancora lo stesso, lo stesso
il sole, gli stessi gli elementi; soltanto il coraggio diminuì.
<span class="pagenum" id="Page_558">[558]</span>
Ma tu sei eletto ad uffizio glorioso, a togliere le
disformità della repubblica, e rendere al mondo l’antica
sua forma: allora agli occhi miei sarai Cesare vero,
vero imperatore».
</p>

<p>
Consigliandolo di porsi a capo degli uomini dabbene,
gli dava per esempio Cola di Rienzo. — Egli non era
re nè console nè patrizio, ma appena conosciuto per
cittadino romano; e benchè non distinto da titoli di
antenati nè da virtù proprie, osò chiarirsi risarcitore
della pubblica libertà. Qual titolo più illustre? La Toscana
subito a lui si sottomise; Italia tutta seguì l’esempio;
l’Europa, il mondo intero si commosse: e già la giustizia,
la buona fede, la sicurezza erano tornate, già ricompariva
l’età dell’oro. Aveva egli assunto il titolo più
infimo, quel di tribuno; col quale se tanto potè, che
non potrebbe il nome di Cesare?» E quando l’udì arrivato,
non capiva in sè dalla gioja, e — Che dirò?
donde comincierò? Longanimità e pazienza io desiderava
nell’aspettanza mia: or comincio a desiderare di
ben comprendere tutta la mia felicità, di non essere inferiore
a tanta gioja. Più non sei tu il re di Boemia; il
re del mondo sei, l’imperator romano, il vero cesare.
Tutto ritroverai disposto com’io t’assicurai, il diadema,
l’impero, gloria immortale, e la strada del cielo aperta.
Io mi glorifico, io trionfo d’averti colle parole mie animato.
Noi ti reputiamo italiano; nè importa dove sii
nato, ma a quali imprese. E non io solo verrò a riceverti
nel calar dall’Alpi, ma meco infinita turba, tutta
Italia madre nostra, e Roma capo dell’Italia, ti si fanno
incontro cantando con Virgilio: <i>Venisti tandem, tuaque
expectata parenti Vicit iter durum pietas</i>»<a class="tag" id="tag388" href="#note388">[388]</a>.
</p>

<p>
Or bene, questo re glorioso avea dovuto lasciare in
pegno a Firenze il proprio diadema, finchè i Senesi
<span class="pagenum" id="Page_559">[559]</span>
glielo riscattarono per mille secentoventi fiorini: avea
promesso al papa di non badarsi in Roma più che una
sola giornata; onde, essendovi giunto alquanto prima,
entrò incognito da pellegrino, tanto per visitarne i monumenti.
Splendidissima fu la solennità della coronazione,
gareggiando di sfarzo l’arcivescovo di Salisburgo,
i duchi di Sassonia, d’Austria, di Baviera, i marchesi
di Moravia e Misnia, il conte di Gorizia ed altri, calati
coll’imperatore. Il quale, per nulla geloso d’abbassare
la dignità imperiale davanti alla pontifizia, addestrò il
cavallo del papa insieme con Giovanni Paleologo imperatore
d’Oriente, venuto ad abjurare lo scisma; servì
da diacono alla messa, ebbe la corona, e il dì medesimo
uscì per andarsene. — Fugge senza che alcuno
l’insegua (esclamava il disingannato Petrarca); le delizie
d’Italia gli fanno ribrezzo; per giustificarsi dice aver
giurato di non rimanere che una giornata a Roma: oh
giornata d’obbrobrio! oh giuramento deplorabile! il
papa, che rinunziò a Roma, non vuole tampoco che altri
vi s’indugi!»<a class="tag" id="tag389" href="#note389">[389]</a>.
</p>

<p>
I signorotti e le truppe ch’erano venute con esso, si
sbandarono da che lo spettacolo fu terminato. A Pisa,
di cui nominò cavaliere e vicario Giovanni d’Agnello,
volle fare una scelta, coronando il retore fiorentino Zanobio
Strada coll’alloro, che non valse a mantenergli
la gloria di poeta. Per via, a Siena, dove volea riformare
il governo, è assediato in palazzo, poi datigli ventimila
fiorini perchè se ne vada: dappertutto lo insultano, ed
egli inghiotte; i Visconti gli chiudono le porte in faccia,
ed egli inghiotte; a Cremona è tenuto due ore fuor delle
mura mentre si esaminava la sua gente, di cui solo un
terzo si lasciò entrare e senz’armi; a Soncino altrettanto,
<span class="pagenum" id="Page_560">[560]</span>
e a Bergamo<a class="tag" id="tag390" href="#note390">[390]</a>; ed egli inghiotte, consolandosi
nel pensare ai tesori che riporta nella sua Boemia. Così
giunse bramato dai deboli, temuto dai forti, e partì
sprezzato da tutti, sempre più convincendo che queste
calate imperiali riuscivano di reciproca ruina.
</p>

<p>
Allora dalla corona germanica si staccarono e il contado
Venesino, venduto da Giovanna di Napoli ai papi,
e il Delfinato, ceduto al re di Francia, e la Provenza,
che pur essa divenne provincia francese; poi, per raccogliere
i centomila fiorini che ciascun elettore pretendeva
in pagamento del dare a suo figlio Venceslao il voto
per l’impero, egli cedette dominj, città, diritti imperiali,
sicchè ben si disse aver lui rovinato la sua casa per
ottenere l’impero, poi per ringrandire sua casa rovinato
l’impero, dove parve anche, colla sua predilezione
per la Boemia, volere far prevalere la stirpe slava alla
tedesca.
</p>

<p>
Eppure forse nessun imperatore potè vantarsi d’avere
goduto estesa quanto lui la prerogativa imperiale. Condusse
in Germania il celebre Bàrtolo da Sassoferrato,
«stella della giurisprudenza, maestro della verità, lanterna
del diritto, guida de’ ciechi», e gli conferì l’allora
nuovo, poi prodigato titolo di conte palatino<a class="tag" id="tag391" href="#note391">[391]</a>, e da
lui fece compilare la Bolla d’oro (1356), costituzione dell’Impero,
dove venivano determinati i diritti sempre perplessi
<span class="pagenum" id="Page_561">[561]</span>
degli elettori, rendendo stabili anche le grandi
dignità secolari; e il modo d’eleggere i re e coronarli
ad Aquisgrana; oltre molte norme per la pace pubblica
e per le diete. Con ciò sodandosi le attribuzioni e il
potere degli elettori, restavano impiccioliti gli altri principi
di Germania, e stabilita la divisione di questo paese
in varj Stati sovrani, nel tempo che gli altri regni
d’Europa stringevansi all’unità e all’ereditaria successione;
si escludevano i papi dal vicariato che negl’interregni
pretendevano, destinandolo al palatino del Reno
e all’elettore di Sassonia.
</p>

<p>
Più che non la discesa di Carlo giovò ai Fiorentini e
ai Guelfi la morte dell’arcivescovo Visconti. I nipoti Bernabò
e Galeazzo II succedutigli (1354) non cessarono d’ambire
Firenze, ma ne furono impediti dalle guerre che ripullulavano
coi signori di Monferrato, d’Este, della Scala, di
Gonzaga, di Carrara. A Pavia tiranneggiavano i Beccaria,
signori delle terre e dei tredici colli sulla destra del Ticino,
<span class="pagenum" id="Page_562">[562]</span>
ed ora si faceano vicarj de’ Visconti (1356), ora del marchese di
Monferrato. Rottasi guerra fra questi, Pavia si chiarì
pel marchese, onde fu dai Visconti assediata. E cadeva,
se Jacopo Bussolari, frate eremitano che vi predicava
quella quaresima, e d’uomini e donne erasi guadagnata
la devozione, non avesse incorato a difendere l’indipendenza,
accagionando di tutti i mali le disoneste portature
femminili, la scostumatezza, l’egoismo de’ dominanti
e dei dominati. Ne pianse il popolo e si emendò;
i signori dapprima ne risero, poi s’ingrossirono, e dopo
ch’egli ebbe guidato la gioventù a respingere gli assediatori,
essi fecero opera di torgli la fama e la vita. Se
ne rincalorì il valente frate, e persuadendo i Pavesi a
qualunque sagrifizio per sostenere la libertà, fece cacciare
i Beccaria, che allora unitisi ai Visconti, cavalcarono
la città. A forze tanto superiori non potendo questa
resistere, il Bussolari capitolò, stipulando il perdono ai
cittadini e nulla per sè; onde, preso (1359 — 8bre), fu mandato a consumar
nel <i>vade in pace</i> d’un monastero di Vercelli<a class="tag" id="tag392" href="#note392">[392]</a>.
</p>

<p>
Ma altrove le fortune viscontee chinavano. Genova,
che nelle traversie avea fatto getto di sua libertà, nelle
vittorie ne ripigliò l’amore, e si sottrasse al Visconti,
risarcendo il governo a comune e il doge Boccanegra,
che continuando a sottigliare la nobiltà, stette in dominio
fin agli ultimi suoi giorni (1356 — 15 9bre); e i Fieschi e loro
amistà dovettero acconciarsi al nuovo ordine di cose.
</p>

<p>
Il cardinale Albornoz avea proseguito la guerra in
Romagna, più agevolmente dopo ch’ebbe con lunga
campagna sottomesso il prefetto Giovanni da Vico. Mal
provveduto a denaro dalla Corte d’Avignone, vi suppliva
coll’arte, coll’alternare rigore e clemenza, col
guadagnarsi i signorotti per mezzo di concessioni che
<span class="pagenum" id="Page_563">[563]</span>
davano una specie di legittimità al loro dominio, e col
sostenere i minori contro i grossi, e secondare le rivalità
e le vendette. Eccellente cooperazione, massime
contro i Malatesta, gli prestò Gentile da Mogliano signore
di Fermo, che poi gli si rivoltò. Giovanni Manfredi
signore di Faenza, Malatesta signore di Rimini, i
Polenta di Ravenna, gli Ordelaffi di Forlì conobbero
tardi il bisogno d’unirsi nel comune pericolo (1354), ma furono
costretti a cedere un dopo l’uno, per lo più
riservandosi di governare a vita i paesi che aveano
tiranneggiati.
</p>

<p>
Solo resisteva Francesco degli Ordelaffi signore di
Forlì, Forlimpopoli, Cesena, Castrocaro, Bertinoro ed
Imola; quando udì la campana che annunziava la sua
scomunica, fece sonare tutte le altre, scomunicando egli
a vicenda papa e cardinali; agli amici diceva: — Non
per questo ci sa men buono il pane e il vino»; e martorò
molti preti che vollero osservare l’interdetto.
Insieme sollecitava tutti i Ghibellini d’Italia, assoldò le
bande del conte Guarnieri, e dichiarossi disposto a
difendere sin all’estremo una città dopo l’altra. Affidò
Cesena a sua moglie madonna Cia (1356), degli Ubaldini signori
di Susinana, «che si chiuse nella rôcca con Sinibaldo
suo giovane figliuolo, e con due piccoli nipoti, e con
una fanciulla grande da marito, e con due figliuole di
Gentile da Mogliano, e cinque damigelle. Ed essendo
stretta d’assedio, e combattuta da otto edificj che continovo
gittavano dentro maravigliose pietre, non avendo
sentimento d’alcun soccorso, e sapendo che le mura
della rôcca e delle torri di quella per li nemici si cavavano,
maravigliosamente si teneva, atando e confortando
i suoi alla difesa. E stando in questa durezza,
Vanni suo padre andò al legato, e impetrò grazia di
andar a parlare colla figliuola, per farla arrendere con
salvezza di lei e della sua gente. E venuto a lei, essendo
<span class="pagenum" id="Page_564">[564]</span>
padre e uomo di grande autorità e maestro di
guerra, le disse: Cara figliuola, tu dèi credere ch’io
non sono venuto qui per ingannarti, nè per tradirti
del tuo onore. Io conosco e veggo che tu e la tua compagnia
siete agli estremi d’irremediabile pericolo, e
non ci conosco alcuno rimedio, altro che di trarre
vantaggio di te e della tua compagnia, e di rendere
la rôcca al legato. E sopra ciò le assegnò molte ragioni
perchè ella il dovea fare, mostrando ch’al più
valente capitano del mondo non sarebbe vergogna,
trovandosi in così fatto caso. La donna rispose: <i>Padre
mio, quando voi mi deste al mio signore, mi comandaste
che sopra tutte le cose io gli fossi ubbidiente:
e così ho fatto in fino a qui, e intendo di fare fino
alla morte. Egli m’accomandò questa terra, e disse
che per niuna cagione io l’abbandonassi, o ne facessi
alcuna cosa senza la sua presenza, o d’alcun secreto
segno che m’ha dato. La morte e ogni altra cosa curo
poco, ov’io obbedisca a’ suoi comandamenti</i>. L’autorità
del padre, le minaccie degli imminenti pericoli, nè
altri manifesti esempj di cotanto uomo poterono smovere
la fermezza della donna; e preso commiato dal
padre, intese con sollecitudine a provvedere la difesa
e la guardia di quella rôcca che rimasa l’era a guardare,
non senza ammirazione del padre e di chi udì la
fortezza virile dell’animo di quella donna»<a class="tag" id="tag393" href="#note393">[393]</a>.
</p>

<p>
Alfine essa fu costretta a capitolare (21 giugno); l’Ordelaffi stesso,
perduta ogni speranza nelle bande mercenarie, si rese
a discrezione, e fu assolto; e la Romagna, ove l’Albornoz
non avea trovati soggetti che Montefalco e
<span class="pagenum" id="Page_565">[565]</span>
Montefiascone, tutta rientrò nell’obbedienza del pontefice.
A ragione dunque il cardinale era ricevuto con
sommi onori dappertutto, massime ad Avignone, ove
fu acclamato <i>padre della Chiesa</i> in senso così diverso
dall’antico.
</p>

<p>
Restava ancora Bologna sotto la verga di ferro di
Giovanni d’Oleggio, il quale, dopo che, a un suo ordine,
vide affluire l’onda di cittadini a consegnare le armi,
prese tanta baldanza che li menò in campo con soli bastoni,
e colà distribuì loro le armi, che poi ritogliea dopo
la battaglia. In tempo di tante ambizioni riuscite, perchè
egli pure non avrebbe tentato sua ventura? Ribellatosi
a’ Visconti, si fece gridare signore di Bologna; reprimeva
con estremo rigore le trame interne, mentre
guardavasi dagli stili e dalle lusinghe di Bernabò, cui
nel tempo stesso mandava blandizie e soccorsi contro
il marchese di Monferrato. Bernabò, che mai non conobbe
gratitudine, non gli sapeva perdonare la rivolta;
e sbarazzatosi del marchese di Monferrato col sottrargli
a denaro i mercenarj del conte Lando e di Anichino,
li lanciò addosso all’Oleggio (1360). Questi, assalito da tremila
cavalieri, millecinquecento Ungari, quattromila fanti,
mille alabardieri, non amato dai popoli, non soccorso da
vicini, esibì vendere Bologna a chi la volesse; e l’Albornoz
strinse il contratto, assegnando a vita all’Oleggio
Fermo e il suo territorio.
</p>

<p>
In Bologna fra i soliti schiamazzi di <i>Viva la Chiesa</i>
fu rimesso il governo municipale e richiamati gli esuli:
ma Bernabò adontato proseguì guerra di devastazione;
e l’Albornoz, non potendo trar soccorsi nè da Avignone
nè dai vicini potentati, dopo consunti trentamila ducati
e gli argenti suoi proprj, chiamò settemila Ungheri,
feccia di gente, che sperando le indulgenze assassinarono
il bel paese. Bernabò seppe comprarle per sè, e
mentre ad Avignone movea lamenti che gli si negasse
<span class="pagenum" id="Page_566">[566]</span>
una città per dodici anni concessa a suo zio, si sfogava
perseguitando gli ecclesiastici; nè quelle codarde guerre
furono cessate tampoco dalla peste, che recata dalle
bande inglesi, qui si rinnovò nel 1361, e vuolsi che
nella sola Milano troncasse settantasettemila vite.
</p>

<p>
Bernabò, che se n’era schermito col sequestrarsi
rigorosamente nel castello di Melegnano, appena essa
cessò ricomparve, e gridò — Voglio Bologna», e cercò
sorprenderla, comprando bande e rialzando i vinti signorotti:
sicchè l’Albornoz (1362) rannodò i signori della
Scala, d’Este, di Carrara a difendere la Chiesa, di cui
non erano ombrosi, contro il Visconti temuto, e allora
scomunicato da Urbano V: la lega contro di lui fu sostenuta
da una bandiera imperiale, e prese a stipendio
la Grande Compagnia; e la battaglia di San Rafaello (1363 — 16 aprile)
tolse a Bernabò la speranza di sovrastare ai pontifizj.
</p>

<p>
Egli non cessava di negoziare ad Avignone, mentre
combatteva con variati successi. Godeva allora gran
reputazione di santità Pier Tommaso di Sarlat, dalla
povertà salito colla virtù e colla predicazione al favore
del papa, che lo deputò nunzio apostolico nel regno
di Napoli, poi in Germania, in Bulgaria, e che infervoratosi
a crociar l’Europa contro i Turchi allora minaccianti,
riconciliò i Veneziani col re d’Ungheria, cercò
riunire la Chiesa greca colla latina, guidò spedizioni
contro que’ barbari, e trasse il re di Cipro in Europa
per sollecitare la crociata. A questa recava impedimento
la guerra contro Bernabò, logorando le entrate
della Chiesa, onde si cercò pacificarlo inviando a Milano
Pier Tommaso<a class="tag" id="tag394" href="#note394">[394]</a>; e fu segnato un accordo (1364 — 8 marzo) ove
Bernabò rinunziava a Bologna, ma contro l’enorme
<span class="pagenum" id="Page_567">[567]</span>
prezzo di cinquecentomila fiorini, la restituzione dei
prigionieri, e che l’Albornoz fosse rimosso da quella
legazione.
</p>

<p>
Costui, destro anche nella politica, avea raccolto in
Roma i deputati di tutte le città sottoposte, e pubblicate
per loro le <i>Costituzioni egidiane</i> (1357), che rimasero
il vero diritto pubblico della Romagna: accolte con
applauso unanime, ebbero credito pari al gius canonico,
e i papi ne raccomandarono poi sempre l’osservanza,
come opportunissima agli Stati pontifizj. Non
impiantava di nuovo, come si pretende oggi, ma riformava
il vecchio col senso pratico e colla conoscenza
degli uomini e delle cose.
</p>

<p>
Avendo il papa domandato conto all’Albornoz delle
somme spese in quei quattordici anni, esso gli mandò
un carro di chiavi delle città soggettate. Alla morte di
Innocenzo VI avrebbe potuto facilmente succedergli;
ma non se ne diè briga, e continuò a regolare le Marche
e il Patrimonio di san Pietro finchè morì a Viterbo (1367 — 24 agosto),
legando moltissime limosine e di che fondare in Bologna
un collegio con giardino e sale e ogni occorrente
per ventiquattro giovani spagnuoli.
</p>

<p>
L’Italia restava ancora alla mercede de’ venturieri.
Corrado Wirtinger di Landau militava nelle bande di
frà Moriale; e allorchè questi perì sotto la mannaja di
Cola Rienzi, le conservò attorno a sè coll’ordine a cui
quegli le aveva abituate, e rese terribile all’Italia i nomi
di conte Lando e di Grande Compagnia, che fu dato a
lui ed a’ suoi.
</p>

<p>
Una bella Tedesca pellegrinando a Roma pel giubileo,
era stata a Ravenna violentata da Bernardino da Polenta,
e non volle sopravvivere all’oltraggio. Due suoi
fratelli scesero in Italia, senz’altra provvigione che il
proprio sdegno; lo comunicarono al conte Lando, il
quale, a vendetta de’ suoi compatrioti, menò la Compagnia
<span class="pagenum" id="Page_568">[568]</span>
a desolare il Ravennate. Ma avendo il tiranno
raccolte le persone e i viveri nelle terre murate, la
Compagnia penuriando dovette passare altrove, e
mandò a sperpero gli Abruzzi, la Puglia, Terra di
Lavoro, ingrossata dai molti a cui giovava quel facile
e impunito rubare. Re Luigi di Napoli patteggiò vilmente
darle settantamila fiorini in due termini, fin allo
scadere de’ quali rimanesse pure a carico del Reame.
Uscitone, minacciò or questo or quello, finchè si allogò
colla lega contro Bernabò Visconti; ma invece di uniformarsi
ai divisamenti de’ suoi compratori, fermavasi
dove più roba e miglior vino e più belle donne, e raccoglieva
gente rea e famosa di malfare. Bernabò trasse
fuori dalla lunga cattività Lodrisio Visconti, il gran
vinto di Parabiago; e costui coll’autorità del nome suo
raccolse molte barbute, e al passaggio del Ticino vinse
i nemici (1365), sino ad avere prigioniero il conte Lando. I
venturieri lo riposero subito in libertà; ma Bernabò
ebbe l’arte di trarlo dalla sua.
</p>

<p>
Fatta la pace, la Compagnia rimasta sciopera battè
la marciata verso Toscana. Quivi era morto Saccone
de’ Tarlati, che fino ai novantasei anni dal castello di
Pietramala dava il motto ai Ghibellini di tutta Toscana;
i quali dominavano ancora in Pisa, sempre astiosa a
Firenze. Come questa sopra Pistoja, Prato, Volterra,
Colle, San Miniato, così Perugia voleva principare
sopra Todi, Cortona, Città di Pieve, Chiusi, Assisi, Foligno,
Borgo San Sepolcro. Ma Cortona, allora padroneggiata
da Bartolomeo di Casale, si difese valorosamente;
e Siena (1358), presa parte con essa, chiamò Anichino
Bongardo, altro famoso avventuriero, ed essendo questo
battuto, invitò la Grande Compagnia. Il conte Lando,
che già dai Fiorentini aveva riscosso cinquantamila
zecchini per lasciarli quieti tre anni, allora li richiese
del passo sul loro territorio; ma essi, presone giusto
<span class="pagenum" id="Page_569">[569]</span>
sgomento, s’accordarono coi conti Ubaldini e Guidi per
afforzare i varchi degli Appennini. La banda si difilò
dunque per val di Lamone; ma giunta che fu al sentiero
affatto scosceso della Scalella (24 luglio), i contadini cominciarono
a rotolare dalla montagna sassi, munizione
plebea, sicchè sgominarono quel corpo, trecento cavalieri
uccisero, fecero moltissimi prigionieri e lauto
bottino, e il Lando stesso ferirono. I Fiorentini non
vollero mentire la fede impegnata di non molestarla,
sicchè la Compagnia, dopo gravissime perdite, si raggomitolò,
e Lando, troppo presto guarito, ebbe raunati
cinquemila cavalieri, mille Ungheri, duemila uomini di
masnada, oltre dodici migliaja di servi e bagaglioni,
coi quali diede addosso ai Fiorentini (1379), disopportunamente
umani. Risoluti di por termine a quel nuovo
e schifoso genere di tirannide, essi fecero appello agli
Italiani, che, come per imitazione aveano tremato,
allora per imitazione ripigliarono coraggio. S’avvide del
pericolo il Lando, ed esibì fin compensare a denaro se
alcun guasto i suoi facessero nell’attraversare le terre
de’ Fiorentini; ma essi ricusarono, e mandato a dare
alle armi per tutto, gli uscirono incontro guidati da
Pandolfo Malatesta di Rimini. Quando vennero trombetti
da parte del Tedesco, recando un guanto sanguinoso
su bronconi spinosi, e provocando levarlo chi si
sentisse cuore di combattere col conte, Pandolfo lo
prese, e schierò l’esercito in modo, che Lando diede
addietro quanto il più tosto potè, bruciando il campo,
e a forza di tattica riuscì a sfilare verso il Monferrato.
</p>

<p>
Da quel punto la Grande Compagnia andò sfrantumata;
ma «pare che la penna non si possa passare
senza far memoria delle compagnie; chè maravigliosa
cosa è il vederne e udirne tante creare l’una appresso
dell’altra in flagello de’ Cristiani, poco osservatori di
loro legge e fede» (<span class="smcap">M. Villani</span>). Perocchè allora salse
<span class="pagenum" id="Page_570">[570]</span>
in grido quella di Anichino Bongardo. Traditore di
amici e di nemici secondo gli conveniva, primamente
avea servito al marchese di Monferrato contro Galeazzo
Visconti, poi gli ruppe amistà e fede; sicchè quello
chiamò nuovi pedoni, e furono Inglesi, che la pace di
Bretigny tra la Francia e l’Inghilterra avea lasciati
senza condotta. Costoro ebbero nome di Compagnia
Bianca, e per capitano Alberto Sterz. «Caldi e vogliosi,
usi agli omicidj ed alle rapine, erano correnti al ferro,
poco avendo loro persone in calere. Ma nell’ordine
delle guerre erano presti ed obbedienti ai loro maestri,
tuttochè nell’alloggiarsi a campo, per la disordinata
baldanza e ardire poco cauti, si ponessero sparti e
male ordinati, e in forma da lievemente ricevere da
gente coraggiosa dannaggio e vergogna. Loro armadura
quasi di tutti erano panzeroni, e davanti al petto
un’anima d’acciajo, bracciali di ferro, cosciali e gamberuoli,
daghe e spade sode, tutti con lancia da posta,
le quali, scesi a piè, volentieri usavano, e ciascuno di
loro aveva uno o due paggetti e tale più, secondo che
era possente. Come s’avieno cavato l’arme di dosso, i
detti paggetti di presente intendevano a tenerle pulite,
sì che, quando comparivano a zuffa, loro arme pareano
specchi, e per tanto erano più spaventevoli. Altri di loro
erano arcieri, e i loro archi erano di nasso e lunghi, e
con essi erano presti ed obbedienti, e facevano buona
prova. Il modo del loro combattere in campo era quasi
sempre a piede, assegnando i cavalli ai paggi loro,
legandosi in schiera quasi tonda, e tra due prendieno
una lancia, a quello modo che con gli spiedi s’aspetta
il cinghiale; e così legati e stretti colle lancie basse a
lenti passi si facieno contro i nemici con terribili strida,
e duro era il poterli snodare. E per quello se ne vide
per la sperienza, erano più atti a cavalcare di notte e
furare terre, che a tenere campo; felici più per la codardia
<span class="pagenum" id="Page_571">[571]</span>
di nostra gente, che per loro virtù. Scale avieno
artificiose, che il maggior pezzo era di tre scaglioni, e
l’un pezzo prendeva l’altro a modo della tromba, e con
essi sarebbero montati in su ogni alta torre»<a class="tag" id="tag395" href="#note395">[395]</a>.
</p>

<p>
Questa banda, che trent’anni continuò a campeggiare
per chi la pagasse, cominciò dal fare tal guasto nel
Novarese, che Galeazzo II Visconti, non avendo potuto
opporle altrettante masnade, stimò meglio ardere dodici
castelli, incapaci a difendersi. Ben cinquantatre ne
distrussero gl’implacabili Inglesi, e per due anni seguitarono
le devastazioni, piacendosi di troncare i corpi,
finchè gli abbandonavano ai cani o al fuoco. Nel combatterli
a Briona periva il conte Lando (1363), e i suoi seguitarono
Lucio Lando fratello di lui, il quale occupò
Reggio, e invece di darlo agli Estensi, a cui soldo stava,
lo vendette per venticinquemila fiorini a Bernabò.
</p>

<p>
La Compagnia Bianca passò poi a servire i Pisani,
cioè a menare ad eguale sperpero la media Italia. A
loro si congiunse il Bongardo, e una notte Firenze atterrita
dall’alto delle mura li vide consumare un infernale
bagordo al chiaror di fiaccole e degl’incendj, e
quivi Bongardo farsi cingere gli sproni di cavaliero,
poi egli stesso cingerli ai più prodi del campo.
</p>

<p>
Esso Bongardo e lo Sterz formarono la Compagnia
della Stella, della Bianca restando a capo quel Giovanni
Acuto di cui già parlammo (Cap. <span class="smcap lowercase">CVIII</span>); e fu una
gara di far peggio: Provenzali, Guaschi, Bretoni furono
condotti giù da altri, e per lunghi anni la penisola
restò in costoro balia, qualunque parte guerreggiante
avendo al soldo truppe di diversissima nazione. Aggiungi
di diversissima disciplina, conservando ognuna
le native usanze. Ma per l’ordinario gli eserciti si
<span class="pagenum" id="Page_572">[572]</span>
componevano di militi e di barbute: queste, così dette
dall’elmo che portavano senza cimiero, ma con ventaglia
davanti e criniera in alto, si servivano d’armi
semplici, piccoli cavalli e un solo sergente col palafreno;
a differenza del milite, armato pesante e seguito da due
o tre cavalli. Vi si unirono poi gli Ungheri, aventi
ognuno due piccoli cavalli, lungo arco, lunga spada,
pettiera di cuojo, agili al corso e trascuranti d’ogni
agio. L’Acuto, superiore d’accorgimento e di militare
maestria ai capi antecedenti, primo introdusse qui di
contare i cavalieri per lancie, ognuna delle quali componevasi
di tre uomini, con cotte di maglia, petti di
acciajo, di ferro gli schinieri, l’elmo, i bracciali, grande
spada e daga, e una lunga lancia che sostenevano tra
due<a class="tag" id="tag396" href="#note396">[396]</a>. Le marcie facevano a cavallo per cagione
delle gravi armature; ma sul campo per lo più combatteano
pedestri, unendo così alla prontezza della
cavalleria la solidità della fanteria.
</p>

<p>
Neppur la pace sospendeva i mali de’ popoli, anzi i
disordini di quella erano meno sopportabili che non i
sofferti nella guerra; e quel brutale valore, non accessibile
a verun sentimento nobile di patria o di libertà,
aveva indebolito la stima dovuta al vero coraggio, che
nasce dalla coscienza di una causa giusta. Urbano V
papa esortava i Fiorentini e gli altri a una lega contro le
<span class="pagenum" id="Page_573">[573]</span>
bande; e con ordini e brevi insistette, finchè fu conchiusa
coll’accordo di formare una milizia nazionale (1366 — 7bre), e
ridurre tutti i viveri in luoghi castellati<a class="tag" id="tag397" href="#note397">[397]</a>. Ma nè
scomuniche nè indulgenze tolsero che presto la lega si
scomponesse; e nerbo e obbrobrio delle guerre restarono
ancora i mercenarj.
</p>

<p>
I costoro guasti non meno che i guadagni aveano
presto eccitato i nostri a formare bande, e mettersi
anch’essi a servizio di ventura, per utilizzare l’attività
e il coraggio, cui erano mancate più nobili occasioni,
e per acquistare preda o anche dominj. Abbiamo già
veduto Lodrisio Visconti ergersi capo d’una compagnia
di Tedeschi: Ambrogio, bastardo di Bernabò Visconti,
rinnovò la compagnia di San Giorgio, ma ben presto
fu vinto e carcerato a Napoli; e de’ suoi, seicento
rimasero prigioni a Roma, ove il papa ne fece strozzare
trecento, e poi anche gli altri perchè tentarono
fuggire<a class="tag" id="tag398" href="#note398">[398]</a>.
</p>

<p>
Ma que’ signori romagnuoli che dicemmo dediti alle
armi, furono i primi che unissero bande nostrali. Astore
Manfredi signore di Faenza radunava sul Parmigiano
la Compagnia della Stella di venturieri romagnuoli; ed
essendosi avventato sopra Genova, nella valle del Bisagno
fu sterminato. Giovanni d’Azzo degli Ubaldini,
uno dei meglio esercitati guerrieri, ne accozzò un’altra
sugli Appennini, ma precoce morte il rapì: altre Pandolfo
Malatesta, altre Boldrino da Panicale, accorrendo
ove fosse da combattere o da rapinare. Qualche gentiluomo
coi soli suoi uomini allestiva una lancia spezzata,
e quando l’avesse compita, cioè di trenta lancie che
formavano sessanta uomini a cavallo, andava a servire
da volontario a questo o a quello. Talvolta una famiglia
intera metteasi a tal guadagno; come nel 1395 il
<span class="pagenum" id="Page_574">[574]</span>
Comune di Firenze soldava la squadra de’ Tolomei di
trenta lancie da tre cavalli ciascuna<a class="tag" id="tag399" href="#note399">[399]</a>.
</p>

<p>
Allora i nostri si videro aperta un’altra via di guadagno,
si generalizzò una razza di bravacci, aventi per
mestiero la guerra e per sistema la prepotenza, tutti
arme e far soldatesco e discorsi di valenteria, gran
<span class="pagenum" id="Page_575">[575]</span>
barba, cimieri immaginosi, nomi altisonanti, come Fracassa,
Fieramosca, Lanciampugno, Animanegra, Spaccamontagna,
Maccaferro, Rodimonte, Abbattinemici.
</p>

<p>
Alberico di Barbiano, signore delle vicinanze di
Bologna, ne’ fatti di guerra senza pari valoroso, raccolta
una banda tutta di suoi vassalli ed amici, potè
<span class="pagenum" id="Page_576">[576]</span>
affrontare le oltramontane; vintele a Marino, entrò in
Roma, che dopo secoli vedeva un primo trionfo d’Italiani;
meritò dal papa un’insegna con iscritto <i>Italia
liberata dai Barbari</i>; anzi fu detto non arrolasse se
non chi giurava odio agli stranieri. Quella banda divenne
semenzajo d’insigni capitani, quale Jacopo Del
Verme milanese, Facino Cane di Casal Monferrato,
Ottobon Terzo, e più famosi Braccio di Montone e Attendolo
Sforza, che furono istitutori di due scuole di
guerra.
</p>

<p>
L’introduzione di capitani nostrali portò un miglioramento,
giacchè essi, cernendo non i primi venuti e feccia
d’uomini malfattori, ma persone conosciute, o parenti
e vassalli e fazionieri, poterono meglio mantenere la disciplina;
si apprese ad osservar fedeltà a una bandiera,
e non volerla disonorata; e l’emulazione degli avanzamenti,
le cure del buon nome, la riverenza ai capi, imposero
qualche regola a quel valore brutale. D’altro lato
però i nostri non istettero paghi a spogliare amici e nemici
come faceano gli oltramontani, ma vi mescolarono
passioni proprie, ire di parte, vendette ereditarie, studio
di novità, ambizione di qualche brano d’un paese che
ormai si spartiva a sciabolate. E di fatto tra poco furono
veduti acquistar signorie, e il più fortunato di loro
ereditare il trono visconteo.
</p>

<p>
Ma all’arte antica dell’uccidere e farsi uccidere veniva
a dare il crollo l’invenzione della polvere.
</p>

<p>
Del vero nitro e degli effetti suoi non mostransi conoscenti
gli antichi, nè del fabbricare il salnitro, cioè
tramutare il nitrato di calce in nitrato di potassa. Forse
all’Europa ne pervenne notizia dall’India e dalla Cina,
ove il salnitro incontrasi naturale; ma chi insegnasse
a mescolarne settantacinque parti con quindici e mezzo
di carbone, e nove e mezzo di solfo, e formarne la polvere
tonante, non consta; il frate Schwarz tedesco, che
<span class="pagenum" id="Page_577">[577]</span>
dicono lo trovasse a caso, pare da collocarsi tra gli
enti ideali. Più probabile è siasi appresa dagli Arabi,
i quali la tenessero dalla Cina; e poichè quel popolo
toccava in diversi punti la cristianità, in più d’un luogo
introdusse le pratiche sue; onde la vediamo comparire
in distanti contrade a un tratto, e senza che veruna
pretenda al vanto dell’invenzione.
</p>

<p>
Il primo ingegno di applicar la polvere alla guerra
furono i cannoni; avanti il 1316 li menziona Giorgio
Stella, autore ufficiale di storie genovesi; e un documento
fiorentino del 1326 parla di palle di ferro e
<i>cannones de metallo</i><a class="tag" id="tag400" href="#note400">[400]</a>. Nel 58 alla guerra di Forlì
i papali lanciavano bombe, e una fonderia di cannoni
aveasi a Sant’Arcangelo in Romagna: nel 76 Andrea
<span class="pagenum" id="Page_578">[578]</span>
Redusio porge esatta descrizione della bombarda<a class="tag" id="tag401" href="#note401">[401]</a>.
Nell’84, in cui primamente gli Ottomani adoprarono
artiglierie, i Veneziani se ne valsero contro Leopoldo
d’Austria, poi nella guerra di Chioggia, che mal si
crede la prima ove servissero: secondo il Corio, Gian
Galeazzo nel 1397 possedea già da trentaquattro pezzi
fra grossi e sottili.
</p>

<p>
I cannoni, che non abolirono affatto i tormenti bellici
antichi, si faceano di lastre, incassate entro doghe
di legno e cerchiate di ferro; dappoi si fusero di ferro;
indi si arrivò a farli d’una lega di rame e stagno. Al
principio del 1400, il più grosso non eccedeva le cenquindici
libbre; ma verso il 1470 ne apparvero di
giganteschi<a class="tag" id="tag402" href="#note402">[402]</a>. Allegretto Allegretti, al 1478, narra
come a Siena «si provò la nostra bombarda grossa di
due pezzi, la quale fece Pietro detto il Campana, ed è
lunga tutta braccia sette e mezzo, cioè la tromba braccia
cinque, e la coda braccia due e mezzo; pesa il cannone
libbre quattordicimila, e la coda undicimila,
somma in tutto libbre venticinquemila; gitta dalle trecensettanta
alle trecentottanta libbre di pietra, secondo
pietra»<a class="tag" id="tag403" href="#note403">[403]</a>; e segue a dire della bombarda del papa,
<span class="pagenum" id="Page_579">[579]</span>
lunga braccia sei e un terzo, di palla libbre trecenquaranta.
</p>

<p>
Coi cannoni non si pensava in origine che a pareggiare
le bricolle, i mangani e le altre macchine della
balistica antica, della quale si raccontano prodigi<a class="tag" id="tag404" href="#note404">[404]</a>;
laonde credeasi meglio riuscire col darvi enorme grossezza;
ed anche eliminando le asserzioni vaghe, troviamo
precisa menzione di smisurati projetti di pietre, o anche
di ferro e di bronzo<a class="tag" id="tag405" href="#note405">[405]</a>.
</p>

<p>
Talvolta, oltre il nome terribile di Vipera, Lionfante,
Diluvio, Rovina, Terremoto, Grandiavolo, Non-più-parole,
davansi loro figure stravaganti; una nel castello
di Milano fu colata di ferro «in forma d’un lione, proprio
a vedere pare che a giacere stia» (<span class="smcap">Filarete</span>); e
vi si scriveva o il proprio lor nome o qualche motto<a class="tag" id="tag406" href="#note406">[406]</a>.
<span class="pagenum" id="Page_580">[580]</span>
Anche sulle palle faceansi parola o figure, lo che rendeva
sempre meno esatti i tiri. Si variavano pure di
costruzione, e la serpentina, la colubrina, il falconetto,
il basilisco, l’aquila, il girifalco, l’aspido, il saltamartino,
il cacciacornacchia... indicavano differenti foggie
di pezzi che non prima del secolo passato ebbesi l’accorgimento
di tutti ridurre a un calibro solo o due.
</p>

<p>
Per caricarli svitavasi la coda dalla tromba, vi si
versava la polvere, chiudendola con un cocchiume,
indi si tornava ad avvitare, e si sovrapponea la palla;
tutto ciò dopo aver rinfrescata la canna con acqua o
coltri bagnate. Quanta fatica e perditempo! Piantati poi
in un luogo, non si sapea mutarli giusta il bisogno; e
si notò come un gran caso che Francesco Sforza, assediando
Piacenza, traesse in una notte sessanta colpi di
bombarda. Valeano dunque soltanto contro le mura,
fabbricate per resistere alle catapulte, e che allora si
dovettero ingrossare; ma per tutto il secolo <span class="smcap lowercase">XV</span> non si
provò bisogno di mutar le fortificazioni da semplici
fossi e torri rotonde in bastioni ad angoli ed opere
avanzate. Agli eserciti poi sarebbero stati piuttosto
d’impaccio quando fin venti paja di bovi si voleano per
tirare una colubrina da 60, la quale poi non facea meglio
di quaranta colpi al giorno. Infine si trovò l’artiglieria
volante, e il Davila ne fa merito a Carlo Brisa bombardiere
normanno; ma fra noi la vediamo già alla battaglia
della Molinella nel 1468. I Francesi, oltre quelli
montati su carretti, fecero cannoni fin da portarsi da un
soldato solo, e nella guerra d’Italia n’adoperarono d’agevolissimi,
fatti d’una canna di rame spessa quanto
uno scudo, e chiusa in un astuccio di legno che si vestiva
di cuojo. Un par di bovi li traeva, un altro pajo
menava il carro colle munizioni e colle palle di pietra,
che nel 1500 si fecero poi abitualmente di ferro.
</p>

<p>
Sigismondo Malatesta nel 1460 formò le bombe di
<span class="pagenum" id="Page_581">[581]</span>
bronzo, in due emisferi connessi con zone di ferro, e
coll’esca al bocchino, lanciandole da mortaj coll’anima
incampanata. Nel 1524 Giambattista Dellavalle di Venafro
insegnò a fondere queste granate<a class="tag" id="tag407" href="#note407">[407]</a>. Non si
tardò a collocare bombarde sulle navi.
</p>

<p>
Strade sotterranee per cui traforarsi nelle piazze, cunicoli
con cui scalzar le mura e le torri sicchè diroccassero,
erano in uso fra gli antichi e nel medioevo, e
presto si pensò applicarvi la polvere. Il primo concetto
ne nacque il 1405 durante l’assedio di Pisa, ma senza
effetto nè seguito; e solo i Genovesi ne vantaggiarono
all’assedio di Sarzanello nel 1487, poi gli Spagnuoli
per far volare Castel dell’Ovo nel 1502. L’illustre e
sfortunato Pier Navarro perfezionò quest’arte delle
mine.
</p>

<p>
Secondo la cronaca del canonico Giuliano, i fuorusciti
di Forlì nel 1331 <i>balistabant cum sclopo versus terram</i>:
la estense al 34 racconta che il marchese Rinaldo
<span class="pagenum" id="Page_582">[582]</span>
d’Este contro Bologna <i>præparare fecit maximam quantitatem
sclopetorum, spingardarum, etc.</i>; nel 46 era
munita di schioppi la torre al ponte di Po a Torino.
Ed erano canne di bronzo, poi di ferro, con un forellino,
al quale s’applicava una miccia. Evitavasi il rimbalzo
mediante un risalto che appoggiavasi contro la
forcina di ferro, entro la quale si fissava l’archibuso
per iscaricarlo.
</p>

<p>
Avendo il fantaccino occupata una mano all’arma,
l’altra alla forcina, si dovè provvedere alla miccia col
porla in bocca ad un draghetto, che allo scattare d’una
molla scoccava sopra la polvere dello scodellino. La
macchina pesava da cinquanta libbre, onde difficilissima
a far giocare. S’aggiunga che rozzamente fabbricavasi
la polvere, rozzamente le canne; non sapevasi
nè mantenere il fuoco, nè usare il fucile come arma difensiva;
e il maggior vantaggio derivava dallo spaventare
i cavalli. Perciò non si dismisero le armi antiche,
nè lo Svizzero avrebbe deposto la sua picca, o il Genovese
il suo arco. Il milanese Lampo Birago, in un trattato
manoscritto sul far guerra ai Turchi, antepone la
balestra allo schioppo, atteso che questo non vaglia se
non usato da vicino e con comodità; in battaglia mal
si riesce a caricarlo, e peggio a toglier la mira; l’umidità
guasta la polvere e spegne la miccia, nè ha
gittata maggiore della balestra, e lascia scoperto il soldato
mentre carica.
</p>

<p>
A tali sconci riparavasi via via, per modo che i balestrieri
andavano scemando e crescendo gli schioppi:
nel 1422 Sigismondo imperatore menò in Italia cinquecento
moschettieri, nel 49 la milizia de’ Milanesi
n’avea ventimila, ma solo al 1680 si generalizzarono
gli archibusi colla pietra focaja. La carabina sembra
dovuta agli Arabi, e altri vogliono ai Calabresi, che
ne armavano le barche dette carabe. Fin dal 1550
<span class="pagenum" id="Page_583">[583]</span>
trovansi le pistole, forse denominate da Pistoja ove
s’inventarono.
</p>

<p>
L’Italia non ignorava le cartuccie, e Gianfrancesco
Morosini ambasciador veneto in Savoja, nel 1570 riferisce
alla Signoria: — Oltre alli marinari che mette
sua eccellenza (Emanuel Filiberto) per ogni galera,
suole mettervi sino a ottanta ovvero cento soldati per
combattere, e a questi fa portar due archibugi per uno,
con preparazione di cinquanta cariche, acconciate in
modo con la polvere e palla insieme ben legate in una
carta, che, subito scaricato l’archibugio, non ci è altro
che fare, per caricarlo di nuovo, che mettere in una sola
volta quella carta dentro la canna con prestezza incredibile;
e ciò in tempo di bisogno fa fare da uno delli
forzati, avvezzato a questo per ogni banco; onde,
mentre che il soldato attende a scaricar l’uno archibugio,
il forzato gli ha già caricato e preparato l’altro,
di maniera che senza alcuna intermissione di tempo
vengono a piovere l’archibugiate con molto danno dell’inimico
e utile suo»<a class="tag" id="tag408" href="#note408">[408]</a>.
</p>

<p>
Ma l’arma da fuoco pareva ed inumanità per le micidiali
ferite, e vigliaccheria perchè l’ultimo fantaccino
poteva uccidere il meglio valoroso ed esercitato campione.
Di fatto essa poneva in formidabile eguaglianza
il villano col barone, il quale sin allora l’aveva calpestato
impunemente dal catafratto destriero. Per tali
cagioni lentamente si perfezionarono le armi da fuoco,
e tardarono a portare radicale mutamento nell’arte
della guerra. Come a proteggere dal cannone s’ingrossarono
enormemente le muraglie, così i cavalieri rinforzarono
le armadure da parere incudini: ma presto
se ne vide lo sconcio, e principalmente per insinuazione
del capitano Giorgio Basta vennero le corazze abbandonate
<span class="pagenum" id="Page_584">[584]</span>
ai supremi comandanti e ad un corpo distinto<a class="tag" id="tag409" href="#note409">[409]</a>;
sicchè crebbe la difficoltà di sostenere un
posto, e le battaglie divennero più speditive.
</p>

<p class="pad2 center large">
FINE DEL TOMO SETTIMO
</p>

<div class="somm">
<p>
<span class="pagenum" id="Page_585">[585]</span>
</p>

<h2><a id="indice" href="#indfront">
INDICE</a></h2>

<table class="indice" summary="">
 <tr>
  <td colspan="3" class="center">LIBRO NONO</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">Capitolo</td> <td colspan="2">&#160;</td>
 </tr>
 <tr>
  <td class="cap">XCIV.</td> <td>L’Italia dopo caduti gli Hohenstaufen. I Feudatarj. Torriani e Visconti.</td> <td class="pag"><a href="#cap94-9"><i>Pag.</i> 1</a></td>
 </tr>
 <tr>
  <td class="cap">XCV.</td> <td>Toscana</td> <td class="pag"><a href="#cap95-9">33</a></td>
 </tr>
 <tr>
  <td class="cap">XCVI.</td> <td>Le repubbliche marittime. Costituzione di Venezia</td> <td class="pag"><a href="#cap96-9">57</a></td>
 </tr>
 <tr>
  <td class="cap">XCVII.</td> <td>Prosperamento delle repubbliche in popolazione, ricchezze, istituti</td> <td class="pag"><a href="#cap97-9">91</a></td>
 </tr>
 <tr>
  <td class="cap">XCVIII.</td> <td>Costumi. — Liete usanze. — Spettacoli</td> <td class="pag"><a href="#cap98-9">114</a></td>
 </tr>
 <tr>
  <td class="cap">XCIX.</td> <td>Belle arti</td> <td class="pag"><a href="#cap99-9">160</a></td>
 </tr>
 <tr>
  <td class="cap">C.</td> <td>Lingua italiana</td> <td class="pag"><a href="#cap100-9">205</a></td>
 </tr>
 <tr>
  <td class="cap">CI.</td> <td>Italiani letterati. Primordj della poesia nostra fino a Dante</td> <td class="pag"><a href="#cap101-9">225</a></td>
 </tr>
 <tr>
  <td class="cap">CII.</td> <td>Ingerenza francese. — I Vespri siciliani, e la guerra conseguente</td> <td class="pag"><a href="#cap102-9">262</a></td>
 </tr>
 <tr>
  <td class="cap">CIII.</td> <td>Bonifazio VIII. — Dante politico e storico</td> <td class="pag"><a href="#cap103-9">280</a></td>
 </tr>
 <tr>
  <td colspan="3">&#160;</td>
 </tr>
 <tr>
  <td colspan="3" class="center">LIBRO DECIMO</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">Capitolo</td> <td colspan="2">&#160;</td>
 </tr>
 <tr>
  <td class="cap">CIV.</td> <td>Gli storici del medioevo</td> <td class="pag"><a href="#cap104-10">321</a></td>
 </tr>
 <tr>
  <td class="cap">CV.</td> <td>Calata di Enrico VII</td> <td class="pag"><a href="#cap105-10">365</a></td>
 </tr>
 <tr>
  <td class="cap">CVI.</td> <td>Roberto di Napoli. — Uguccione. — Castruccio. — Lodovico il Bavaro. — Giovanni di Luxemburg</td> <td class="pag"><a href="#cap106-10">382</a></td>
 </tr>
 <tr>
  <td class="cap">CVII.</td> <td>I tiranni. I figli di Matteo Visconti. Gli Scaligeri. Casa di Savoja</td> <td class="pag"><a href="#cap107-10">404</a></td>
 </tr>
 <tr>
  <td class="cap">CVIII.</td> <td>Le compagnie di ventura</td> <td class="pag"><a href="#cap108-10">448</a></td>
 </tr>
 <tr>
  <td class="cap">CIX.</td> <td>Incrementi di Firenze. Il duca d’Atene. La Morte nera. Petrarca e Boccaccio</td> <td class="pag"><a href="#cap109-10">467</a></td>
 </tr>
 <tr>
  <td class="cap">CX.</td> <td>Roma senza papi. — Cola di Rienzo</td> <td class="pag"><a href="#cap110-10">520</a></td>
 </tr>
 <tr>
  <td class="cap">CXI.</td> <td>Carlo IV. Il cardinale Albornoz. I condottieri italiani. Le arme da fuoco</td> <td class="pag"><a href="#cap111-10">552</a></td>
 </tr>
</table>
<hr />
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span><i>Archivio storico</i>, <span class="smcap lowercase">XV</span>. 53; <span class="smcap">Savioli</span>, <i>St. di Bologna</i> ad
ann. 1266, e doc. 749.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Dante fra i negligenti in Purgatorio mette Rodolfo,
c. <span class="smcap lowercase">VII</span>.
</p>

<div class="poem"><div class="stanza">
<p class="i01">Colui che più siede alto, e fa sembianti</p>
<p class="i02">  D’aver negletto ciò che far dovea,</p>
<p class="i02">  E che non move bocca agli altrui canti,</p>
<p class="i01">Rodolfo imperator fu, che potea</p>
<p class="i02">  Sanar le piaghe ch’hanno Italia morta.</p>
</div></div>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>Nel 1111 Enrico IV concede alla <i>città</i> di Torino e a’
suoi abitanti la strada romana, dalla terra di Sant’Ambrogio
in giù, talchè nessuno possa molestarceli (<i>Monum. Hist. patriæ</i>,
Chart. <span class="smcap lowercase">I</span>. 737); e nel 1116 le conferma la libertà che godeva
al tempo di suo padre; <i>in eadem libertate in qua hactenus permanserunt,
deinceps permanere et quiescere collaudamus</i>; salva
la solita giustizia, cioè giurisdizione del vescovo (<i>Ib.</i> 742). Nel
1136 Lotario II concedeva altrettanto. <i>Quemadmodum <span class="upright">antiquitus</span>
ipsis statutum et sancitum est, ut eandem quam ceteræ
civitates italicæ libertatem habeant</i>. Viene poi l’immunità di
Federico Barbarossa, ma sembra che i Torinesi se ne redimessero,
poichè nel 1193 Arduino vescovo concede ai consoli di
Torino diritto di guerra e pace sul castello e borgo di Rivoli
e Testona, e su tutti gli altri del vescovado, e gli assolve dal
pedaggio che pagavangli a Testona (<i>Ib.</i> 1003). Alla Lega Lombarda
non prese parte Torino fin al 1226; poi presto cadde ai
duchi di Savoja. I ricchissimi possessi di quel vescovo sono
divisati nel privilegio del Barbarossa del 26 gennajo 1159
(<i>Ib.</i> 815).</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>Nel 1111 già troviamo regolarmente costituito il popolo
d’Asti; nel qual anno i canonici della cattedrale fecero una
convenzione col popolo, giurata e comunicata al vescovo, ai
consoli di tutta la città e al popolo, tendente a restituire ai
canonici la terra di Garsia a quelli appartenente. L’aveva il
popolo occupata, sicchè i canonici voleano abbandonare la città;
quando il vescovo, avuti a sè i consoli e i più prudenti, con
ammonizioni e preci li divisò da tale proposito.
</p>

<p>
Nel 1123 i consoli d’Asti, che erano Oberto <i>Vexillifer</i> (probabilmente
Alfieri), Giuseppe giudice, Marchio della Torre,
Bonomo di Vivario, Pietro Gallo, Belbello, Bailardo, Ainardo
di San Sisto, Ribaldo curiale, vendano alla chiesa di Santa
Maria una pezza di terra di sette tavole per dieci lire di
denari pavesi; e l’anno stesso un pezzo di bosco. <i>Monum.
Hist. patriæ</i>, Chart. <span class="smcap lowercase">I</span>.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Nel 999 Ottone III conferma al vescovo di Vercelli il contado:
<i>Liberalitas nostri imperii pro Dei et sancti Eusebii
amore donavi Leoni episcopo, omnibusque successoribus suis in
perpetuum totum comitatum vercellensem in integrum cum
omnibus publicis pertinentiis, et totum comitatum Sanctæ Agatæ</i>
(Santhià) <i>in perpetuum cum omnibus castellis, villis, piscationibus,
venationibus, sylvis, pratis, pascuis, aquis, aquarumve
decursibus, et cum omnibus publicis pertinentiis, cum mercatis,
cum omnibus teloneis, et cum omnibus publicis functionibus; ut
remota omnium hominum omni contrarietate, tam Leo sanctæ
vercellensis sedis episcopus, quam omnes sui successores, ad
honorem Dei omnipotentis et ad reverentiam sancti Eusebii
magnifici episcopi, invicti contra heresiarcas militis, et in
civitate vercellensi intus et foris, et in toto comitatu Sanctæ
Agatæ, et in omnibus eorum pertinentiis liberam habeat potestatem
placitum tenendi, legem omnem faciendi, omnem publicum
honorem, omnem publicam potestatem, omnem publicam actionem,
et omnem publicam redditionem habendi, exigendi, et secundum
propriam voluntatem et potestatem judicandi, et omnem
potestatem, et omne dominium publicum quod ad nos pertinuit,
in potestatem et in dominium sanctæ vercellensis ecclesiæ et
Leonis nostri episcopi et omnium sibi successorum dedimus,
largiti sumus, ut omnino concessimus in perpetuum</i>. Seguono le
minacce perchè nessun conte, marchese, vescovo, grande o
piccolo, tedesco o italiano, turbi tale possesso. <i>Monum. Hist.
patriæ</i>, Chart. <span class="smcap lowercase">I</span>. 326.
</p>

<p>
Però in una carta del 1146 (<i>Ib.</i> 788) il delegato apostolico
dichiara che, degli stromenti prodotti in una pretesa del vescovo
sovra i porti de’ fiumi Servo e Sesia, <i>major pars falsa
propter sigillorum impressionem ac literarum mutationem a
nobis jure suspecta est</i>.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span></p>

<div class="poem"><div class="stanza">
<p class="i01">In sul paese ch’Adige e Po riga.</p>
<p class="i10">                   <span class="smcap">Dante</span>, <i>Purg.</i>, <span class="smcap lowercase">XVI</span>.</p>

</div><div class="stanza">
<p class="i01">Che Tagliamento e Adige richiude.</p>
<p class="i10">                   <i>Par.</i>, <span class="smcap lowercase">IX</span>.</p>

</div><div class="stanza">
<p class="i09">                      Intra Rialto</p>
<p class="i01">E le fontane di Brenta e di Piava.</p>
<p class="i10">                   <i>Ivi.</i></p>
</div></div>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>Vedi <i>Trento città d’Italia</i>, ragionamento del C. <span class="smcap">B. Giovannelli</span>. — <span class="smcap">Hormayr</span>,
<i>Säml. Werke</i>. — <span class="smcap">Barbacovi</span>, <i>Mem. storiche</i>. — <span class="smcap">Pez</span>,
<i>Rerum austriacarum</i>. — <span class="smcap">Perini</span>, <i>I castelli del
Tirolo</i>.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span>Fano, Pesaro, Camerino pagavano ciascuno cinquanta
libbre d’argento, che sarebbero lire cinquemila: Jesi quaranta.
Vedi <i>Ep. Innocenti III</i>, lib. <span class="smcap lowercase">III</span>. N. 29. 35. 53, lib. <span class="smcap lowercase">VIII</span>. N. 211.</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span>Ap. <span class="smcap">Amari</span>, <i>Un periodo di storia siciliana</i>, docum. <span class="smcap lowercase">II</span>
e <span class="smcap lowercase">III</span>.</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span><span class="smcap">Muratori</span>, <i>Antich. estensi</i>, part. <span class="smcap lowercase">I</span>, c. 1.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span><span class="smcap">Corio</span>, <span class="smcap lowercase">II</span>. Merita pure d’essere studiata l’amplissima
pace fatta nel 1241 dai Comuni d’Asti e d’Alba coi Comuni di
Cuneo, Mondovì, Fossano, Savigliano, riferita nei <i>Monum. Hist.
patriæ</i>, Chart. <span class="smcap lowercase">II</span>. 1419.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span><i>Quod illustris et inclitus dominus Azo marchio estensis
sit et habeatur et gubernator et rector et perpetuus dominus civitatis
Ferrarie.</i>
</p>

<p>
<i>Anno domini millesimo ducentesimo octavo. Ad honorem Dei,
et sancte et individue Trinitatis, et ad laudem ejus matris
sanctissime Virginis Marie, et ad reverentiam beati Georgii
martiris, et omnium sanctorum. Ad bonum statum civitatis
Ferrarie, et ad laudem et commodum amicorum, ut civitati
eidem salubriter sit provisum, non solum in presenti tempore, sed
etiam in futuro: volumus et duximus inviolabiliter observandum,
et per hanc nostram legem municipalem per nos et heredes
nostros perpetuo decrevimus observari, quod magnificus et inclitus
vir dominus Azo Dei et Apostolica gratia estensis et anconitanus
marchio sit et habeatur gubernator, et rector, et generalis
et perpetuus dominus in omnibus negotiis providendis et emendandis
et reformandis ipsius civitatis ad sue arbitrium voluntatis;
et jurisdictionem, et potestatem atque imperium intus et
extra ipsius civitatis gerat et habeat dominandi, faciendi atque
disfaciendi, et statuendi, et removendi, et reformandi, et precipiendi
et puniendi, et disponendi, prout placuerit, et eidem
utile visum erit. Et generaliter possit et valeat, sicut perpetuus
dominus civitatis et districtus Ferrarie, omnia et singula facere,
et disponere ad suum beneplacitum et mandatum, ita
quidem quod ipsa civitas, et districtus, et homines habitantes
nunc et in posterum in ipsa civitate et districtu cum jurisdictione
dominii eidem domino marchioni, sicut suo generali
domino perpetuo obediant et intendant. Quæ omnia et singula
supradicta habere locum volumus, et perpetuam firmitatem non
solum in persona domini Azonis marchionis predicti, donec
vixerit, verum etiam post ejus decessum heredem ipsius esse
volumus in locum sui gubernatorem et rectorem et generalem
dominum civitatis et districtus, et habeat dominium, imperium,
et potestatem, et jurisdictionem plenam, sicut supra continetur
in omnibus et per omnia in persona domini marchionis predicti.
Adjicientes, quod de anno in annum hoc statutum firmetur
et cetera supradicta, et scribantur annuatim in corpore statutorum,
ita quod rectores, et potestates futuri et homines Ferrarie
jurent predicta omnia precise, sicut supra scriptum legitur
observare.</i>
</p>

<p>
Questo era uno statuto; il Muratori poi, nel vol. <span class="smcap lowercase">II</span> delle
<i>Antichità Estensi</i>, adduce i decreti originali, con cui in varj
tempi venne conferita ai marchesi d’Este la signoria di Modena
e di altre città.
</p>

<p>
Ivrea nel 1278 sottoponeasi alla signoria di Guglielmo marchese
di Monferrato, facendo carta dei patti. Ogn’anno s’elegga
dagli uomini d’Ivrea un podestà, che sia delle terre del marchese
o suo vassallo o amico; ed esso il confermi: il quale poi eserciti
la giurisdizione in Ivrea a nome di esso marchese, senza che
questi vi ponga impedimento o divieto; giudichi secondo gli
statuti che la credenza d’Ivrea crederà fare, e <i>in difetto di
statuti, secondo il diritto</i>. Il marchese abbia in essa città i
bandi e le condanne, i pedaggi, le macine, la gabella del sale,
e qualunque altra rendita stabilissero gli uomini del Comune;
nè possa gravarli di militare, di viaggio o cavalcata od altra
esazione senza loro consenso. Il massajo (<i>clavarius</i>) che esiga le
varie gabelle, sia eletto dai comunisti, come pure il castellano
che custodisca Castelfranco di Polenzo. Il marchese potrà fabbricare
in Ivrea una casa; il Comune giurerà fedeltà al marchese,
ma non gli individui. Alla morte del marchese potranno
esser casse queste convenzioni. Tralasciamo le stipulazioni su
oggetti particolari. La carta empisce sette colonne dei <i>Monum.
Hist. patriæ</i>, Chart. <span class="smcap lowercase">I</span>. 1512.</p>
</div>

<div class="footnote" id="note13">
<p><span class="label"><a href="#tag13">13</a>.&#160;&#160;</span><span class="smcap">Marchionne Stefani</span>, al 1316, e rubr. 875.</p>
</div>

<div class="footnote" id="note14">
<p><span class="label"><a href="#tag14">14</a>.&#160;&#160;</span>Cornelio Nipote, in <i>Milziade</i>, avverte <i>omnes et haberi et
dici thyrannos, qui potestate sunt perpetua in ea civitate, quæ
libertate usa est</i>. E Giovan Villani, <span class="smcap lowercase">IX</span>. 154: «Matteo Visconti fu
un savio signore e tiranno».</p>
</div>

<div class="footnote" id="note15">
<p><span class="label"><a href="#tag15">15</a>.&#160;&#160;</span>Consoli trovatisi a Lucca il 1124, a Volterra il 1144, a
Siena il 1145 ecc.; a Pisa già nel 1094.</p>
</div>

<div class="footnote" id="note16">
<p><span class="label"><a href="#tag16">16</a>.&#160;&#160;</span>Non ripudio del tutto il racconto dei cronisti circa l’espugnazione
di Fiesole; ma già prima dell’età da loro assegnata
Fiesole e Firenze formavano un solo contado.</p>
</div>

<div class="footnote" id="note17">
<p><span class="label"><a href="#tag17">17</a>.&#160;&#160;</span>Così i cronisti, ma il castel di Prato è nominato anteriormente.</p>
</div>

<div class="footnote" id="note18">
<p><span class="label"><a href="#tag18">18</a>.&#160;&#160;</span><i>Arch. delle riformagioni</i>, lib. <span class="smcap lowercase">XXIX</span>, carte 35. Il Targioni
Tozzetti, ne’ suoi <i>Viaggi di Toscana</i>, fu diligentissimo a dare
la storia de’ Comuni toscani; nel che lo imitò poi il Repetti, e
sarebbe desiderabile si facesse dappertutto. Di molti schiarimenti
la illustrò il Manni nei <i>Sigilli</i>.</p>
</div>

<div class="footnote" id="note19">
<p><span class="label"><a href="#tag19">19</a>.&#160;&#160;</span><i>Prout unicuique contigit ipsorum per soldum et libram.</i>
Delizie degli eruditi toscani, tom. <span class="smcap lowercase">VIII</span>.</p>
</div>

<div class="footnote" id="note20">
<p><span class="label"><a href="#tag20">20</a>.&#160;&#160;</span>Suddivideansi in Ubaldini da Coldaria, della Pila, di
Montaccianico, da Senno, da Gagliano, da Spugnole, da Querceto,
dalla Torà, da Susinana, da Castello, da Feliccione, da
Peniole, da Ascianello, da Ripa, da Pesce, da Villanuova, da
Farneto, da Vico, da Molettiano, da Palude, da Barberino, da
Carda, da Palazzuolo, da Carinca, da Apecchio, da Mercatello.</p>
</div>

<div class="footnote" id="note21">
<p><span class="label"><a href="#tag21">21</a>.&#160;&#160;</span></p>

<div class="poem"><div class="stanza">
<p class="i01">Ciascun che della bella insegna porta</p>
<p class="i02">  Del gran barone, il cui nome e il cui pregio</p>
<p class="i02">  La festa di Tommaso riconforta,</p>
<p class="i01">Da esso ebbe milizia e privilegio.</p>
<p class="i09">                 <span class="smcap">Dante</span>, <i>Par.</i>, <span class="smcap lowercase">XVI</span>.</p>
</div></div>
</div>

<div class="footnote" id="note22">
<p><span class="label"><a href="#tag22">22</a>.&#160;&#160;</span><span class="smcap">Malevolti</span>, <i>Istorie sanesi</i>, part, <span class="smcap lowercase">I</span> e <span class="smcap lowercase">II</span>.</p>
</div>

<div class="footnote" id="note23">
<p><span class="label"><a href="#tag23">23</a>.&#160;&#160;</span>Il nome di Bellincion Berti ne richiama la storiella della
Gualdrada sua figlia. Ottone IV imperatore vedendola, chiese
di chi fosse quella bellissima fanciulla; e Bellincione, che gli
era accanto, rispose: — È figliuola di tale, che gli darebbe
l’animo di farvela baciare». Ma la fanciulla arrossendo soggiunse: — Padre,
non siate sì libero promettitore di me; chè
non mi bacierà mai chi non sia mio legittimo sposo». Del che
lodandola, l’imperatore la fece sposare a un conte Guido con
lauta dote.</p>
</div>

<div class="footnote" id="note24">
<p><span class="label"><a href="#tag24">24</a>.&#160;&#160;</span>Allora i Pisani furono costretti cedere il forte di Motrone,
posto al mare presso la cittadina che fu detta Pietrasanta, dal
podestà di quell’anno Guiscardo da Pietrasanta milanese. I Fiorentini
stanziarono distruggerla, come costosa e difficile a tenersi.
I Pisani, temendo la conservassero, e così tenessero un
piede sul mare, spedirono a Firenze chi segretamente persuadesse
a demolirla. L’incaricato si diresse ad Aldobrandino Ottobuoni,
cittadino povero, molto ascoltato; e gli offerse quattromila
zecchini se inducesse i suoi colleghi a ciò che appunto il
giorno innanzi era stato risolto. Aldobrandino argomentò che,
se i Pisani desideravano tanto la distruzione di quel forte, segno
era che tornava meglio conservarlo; onde agli anziani seppe ciò
persuadere, e la sua generosità non fu conosciuta se non per
opera dei nemici. <span class="smcap">G. Villani, vi.</span> 63. I vincitori di Monteaperti
lo cavarono dal sepolcro ove da tre anni posava, e lo trascinarono
in una cloaca.</p>
</div>

<div class="footnote" id="note25">
<p><span class="label"><a href="#tag25">25</a>.&#160;&#160;</span><i>Guelfi et Ghibellini</i>, ms. della biblioteca Riccardi, n.º 1878
f. 19.</p>
</div>

<div class="footnote" id="note26">
<p><span class="label"><a href="#tag26">26</a>.&#160;&#160;</span><span class="smcap">Nicolò Ventura</span>, <i>La sconfitta di Monteaperti</i>.</p>
</div>

<div class="footnote" id="note27">
<p><span class="label"><a href="#tag27">27</a>.&#160;&#160;</span><i>Cronache</i> del <span class="smcap">Ventura</span>. Di tali miracoli sono piene le
cronache delle città. Quando i Cremonesi furono assaliti dai
Milanesi il giorno di san Pietro e Marcellino del 1213, uscirono
divisi in quattro porte; e intanto le donne e i restanti si raccolsero
in San Tommaso, dove sono i corpi di que’ santi. Sconfitta
essendo la porta San Lorenzo, si estinse la quarta parte delle
lampade accese dinanzi ad essi santi; sconfitta anche porta
Natale, si spense un altro quarto delle lampade; e così fu per
porta Pertusa. Restavano quei di porta Ariberta, quando dall’arca
uscirono due colombe, che volarono all’esercito cremonese,
poi tornarono nell’arca stessa; e subito le lampade tutte
si riaccesero, e la vittoria fu piena pei Cremonesi.</p>
</div>

<div class="footnote" id="note28">
<p><span class="label"><a href="#tag28">28</a>.&#160;&#160;</span>Chi abbia veduto la valle fra l’Arbia e il Biena, di
appena mezzo miglio quadrato, crederà che il Malespini,
quando vi fa combattere trentamila pedoni e mille cavalieri
della sola lega guelfa, abbia fatto come tutti i gazzettieri e i
narratori vulgari; nè che <i>tutta</i> quell’oste potesse rifuggirsi nel
castellotto di Monteaperti, ove appena alloggerebbe un reggimento.</p>
</div>

<div class="footnote" id="note29">
<p><span class="label"><a href="#tag29">29</a>.&#160;&#160;</span>Dante colloca Farinata (che pur era del partito suo) all’inferno
tra gli Epicurei, cioè tra coloro <i>che l’anima col corpo
morta fanno</i>. Mostra gran venerazione per lui e per altri seco
dannati, i cui onorati nomi dice aver sempre raccolti e ripetuti
con riverenza. Farinata gli domanda perchè Firenze durasse
così avversa alla famiglia sua in ogni decreto, giacchè gli Uberti
restavano sempre esclusi dalle tregue che tratto tratto si
faceano. Dante gli rammenta la battaglia dell’Arbia; e Farinata,
</p>

<div class="poem"><div class="stanza">
<p class="i01">Poi ch’ebbe sospirando il capo scosso,</p>
<p class="i02">  A ciò non fui io sol (disse), nè certo</p>
<p class="i02">  Senza cagion sarei con gli altri mosso.</p>
<p class="i01">Ma fui io sol colà dove sofferto</p>
<p class="i02">  Fu per ognun di tôrre via Fiorenza</p>
<p class="i02">  Colui che la difesi a viso aperto.</p>
<p class="i10">                 <i>Inf.</i>, <span class="smcap lowercase">X</span>.</p>
</div></div>
</div>

<div class="footnote" id="note30">
<p><span class="label"><a href="#tag30">30</a>.&#160;&#160;</span>Si ha la stima dei danni recati dai Ghibellini ai Guelfi,
che furono valutati 132,160 fiorini d’oro, vale a dire un milione
e mezzo. Delle moltissime case distrutte, alcune sono stimate
appena quindici fiorini: palazzi chiamansi quelle che valgono
più di trecento.
</p>

<p>
Anche negli statuti di Calimala è prefisso che «tutti i consoli
dei mercanti siano quattro, e il camerlingo sia uno; e tutti
siano ad esser debbiano guelfi, e amatori di santa romana
Chiesa». § <span class="smcap lowercase">VI</span>.
</p>

<p>
I Fiorentini nel 1277 faceano statuto, <i>Quod nullus ghibellinus
possit esse in aliquo officio in civitate vel comitatu Florentiæ:
et si quis eum elegerit, puniatur in libris <span class="smcap lowercase">XXV</span>: et si talis ghibellinus
receperit, puniatur in libris <span class="smcap lowercase">XXV</span>: et sit precisum. Addatur quod
nihilominus removeatur ab officio, et possit probari quod sit
ghibellinus per publicam famam, et quilibet possit eum accusare
et teneatur secrete</i>.</p>
</div>

<div class="footnote" id="note31">
<p><span class="label"><a href="#tag31">31</a>.&#160;&#160;</span><span class="smcap">Dati</span>, <i>Cron.</i>, pag. 55.</p>
</div>

<div class="footnote" id="note32">
<p><span class="label"><a href="#tag32">32</a>.&#160;&#160;</span><span class="smcap">Dino Compagni.</span></p>
</div>

<div class="footnote" id="note33">
<p><span class="label"><a href="#tag33">33</a>.&#160;&#160;</span>Si leggano nell’<i>Archivio storico</i>.
</p>

<p>
Le famiglie primamente escluse dal Governo furono trentasette;
ma nel 1354 erano cresciute; e millecinquecento magnati
doveano prestar garanzia al Comune; nel 1415, quando
si compilò lo statuto del Comune, le famiglie escluse erano
novantatre.
</p>

<p>
Ser Belcaro Bonajuti nel 1318, per esser posto fra i popolani,
espone come esso e i figli o discendenti suoi non aveano alcun
titolo o motivo d’essere avuti per magnati, e chiede non vengano
<i>reducti inter magnates, ut consortes sive de domo filiorum
Seragli, sed intelligantur esse et sint populares, et tanquam
populares civitatis et comitatus Florentiæ, et in omnibus et
quoad omnia debeant haberi, teneri et tractari tanquam populares
et de populo civitatis et comitatus Florentiæ; non graventur,
inquietentur vel molestentur per aliquem officialem communis
Florentiæ,</i> ecc. Delizie degli Eruditi, tom. <span class="smcap lowercase">VII.</span> p. 290.</p>
</div>

<div class="footnote" id="note34">
<p><span class="label"><a href="#tag34">34</a>.&#160;&#160;</span>Fin dal 1188 il popolo di Carrara otteneva dal vescovo di
Luni, antico suo signore, il terreno per fabbricare la borgata
di Avenza in val di Magra, a comodo dei carrettieri e marinaj
che trasportavano i marmi. Del 1202 si ha un compromesso
tra il vescovo di Luni e i marchesi di Malaspina, cui intervennero
come garanti i consoli e militi del comune di Carrara.</p>
</div>

<div class="footnote" id="note35">
<p><span class="label"><a href="#tag35">35</a>.&#160;&#160;</span><span class="smcap">Foglietta</span>, lib. <span class="smcap lowercase">V</span>; <i>Ann. Genuenses</i>, lib. <span class="smcap lowercase">X</span>.
</p>

<p>
L’ira fra le repubbliche manifestavasi anche in atti diplomatici.
Del 1284, 13 ottobre, abbiamo la carta dell’alleanza de’
Genovesi e Lucchesi con Fiorentini contro Pisani, e comincia:
<i>Instante persecutione valida Pisanorum, quorum virus nedum
vicinas partes infecerat, verum pene maritimas universas, ita
quod per Comunia infrascripta vix poterat tollerari; pro tali
zizania de terra radicitus extirpanda, quæ etiam messem dominicam
dudum sua contagione corrumpere incoavit, et ipsorum
perfidia refrenanda.... quia innocentes tradit exitio qui multorum
non corripit flagitia; idcirca, Jesu Christi nomine invocato,
et B. V. Mariæ etc.... et B. Sisti, in cujus festivitate
civitas Januæ immensum triumphum habuit contra Pisanos,
ipsorum Comunium perfidos inimicos... societatem, fraternitatem
et pacta quæ in infrascripta societate continentur, fecerunt
adinvicem etc.</i> E seguono otto colonne dei <i>Monum. Hist.
patriæ</i>.</p>
</div>

<div class="footnote" id="note36">
<p><span class="label"><a href="#tag36">36</a>.&#160;&#160;</span>Moltissimi atti di tutto ciò si hanno nel <i>Liber jurium</i>.
</p>

<p>
La credenza del 1290 prese ordine di far armare cenventi
galee, stabilendo che Genova contribuisse due terzi degli uomini;
gli altri erano ripartiti sopra il restante territorio, delle
cui proporzioni è indizio il numero degli uomini fissato per
dieci galee come segue: Roccabruna dovea dare due uomini,
Mentone tre, Ventimiglia cinquanta, Poggiorinaldi tre, San
Remo e Ceriana sessanta, Taggia venticinque, Porto Maurizio
cinquanta, Pietra dieci, Santo Stefano cinque, i conti di Ventimiglia
trentatre, Lingueglia e il Castellaro quindici, Triora
cinquanta, Diano quaranta, Cervo quindici, Andora trenta,
Albenga sessantadue e il suo vescovado quarantacinque, il
marchese di Clavesana quaranta, Cosio e Pornassio otto,
Finale sessantadue, Noli venticinque e il suo vescovado tre,
Cugliano dieci, Savona sessantadue, Albissola sei, Varazze e
Celle cinquanta, Voltri cento, Polcèvera settantacinque, Bisagno
cento, Recco venti, Rapallo trenta, Chiavari cento, Sestri
settantacinque, Levanto venti, Passano e Lagnoto tre, Materana
e i due Carodani cinque, Corvara cento, Carpena settantacinque,
Porto Venere venticinque, Vezzano diciotto, Arcola
dieci, Trebiano tre, Lèrici tre; cioè in tutto millecinquecentoquarantatre.
</p>

<p>
Il Varagine dice che nel 1203 la Liguria allestì una flotta
di ducento galee, ognuna con ducentoventi in trecento uomini,
cioè quarantacinquemila combattenti, eppur ne rimasero abbastanza
per armarne altre quaranta, senza sguarnire la città e
le riviere. Poniamo novemila i rimasti, la popolazione marittima
sarebbe stata di cinquantamila teste; e ritenendola un
sedicesimo della popolazione totale, porterebbe questa a circa
novecentomila abitanti. Nella <i>Storia delle alpi Marittime</i> del
<span class="smcap">Gioffredo</span> sono riferiti molti di questi riparti, con assai particolarità
della storia genovese.</p>
</div>

<div class="footnote" id="note37">
<p><span class="label"><a href="#tag37">37</a>.&#160;&#160;</span><i>Monum. Hist. patriæ</i>, pag. 190. Leges municipales.</p>
</div>

<div class="footnote" id="note38">
<p><span class="label"><a href="#tag38">38</a>.&#160;&#160;</span><span class="smcap">Gioffredo</span>, op. cit.</p>
</div>

<div class="footnote" id="note39">
<p><span class="label"><a href="#tag39">39</a>.&#160;&#160;</span><span class="smcap">Gioffredo</span>, col. 666.</p>
</div>

<div class="footnote" id="note40">
<p><span class="label"><a href="#tag40">40</a>.&#160;&#160;</span>Un comune di signori è indicato nel diploma con cui
Enrico III nel 1014 confermava <i>hominibus majoribus habitantibus
in marchia saonensi</i> tutte le cose e proprietà del
mare sin a metà del monte, e le ville, i livelli, le pescagioni
e caccie ch’erano soliti avere; in quel tratto non si fabbrichino
castelli, nè si metta alcuna sovrimposta. <i>Monum. Hist.
patriæ</i>, Chart. <span class="smcap lowercase">I</span>. 404.</p>
</div>

<div class="footnote" id="note41">
<p><span class="label"><a href="#tag41">41</a>.&#160;&#160;</span><i>Monum. Hist. patriæ</i>, pag. 284. Leges municipales.
</p>

<p>
Nel 1105 al marchese Alderamo che la chiedeva, i consoli
concessero la cittadinanza di Genova, promettendo ajutarlo
come fosse un cittadino della loro compagnia; salvo che non
accetteranno testimonj fuorchè abitanti nel vescovado, in cause
concernenti cose poste nel vescovado; se esso cederà i proprj
castelli per occorrenza di guerra, essi non glieli torranno; e se
per ciò abbia danno o guerra, essi nel rifaranno e ajuteranno;
e se, morto lui, la moglie e i figli suoi giurino la stessa convenzione,
essi gliela manterranno: la qual convenzione sarà osservata
finchè egli l’osservi. Alderamo reciprocamente prometteva
esser cittadino di Genova, e abitarvi esso e suo figlio a volontà
de’ consoli, e adempiere il giuramento della compagnia del
Comune di Genova; darà i suoi castelli al Comune quando invitato
per far la guerra che sia decretata dalla pluralità de’ consoli;
quando il Comune di Genova faccia guerra, esso andrà in
campo con due militi, a proprie spese e a volontà della maggioranza
de’ consoli; gli uomini che erediterà, dopo morta sua
madre, dal Giovo al mare, sottoporrà al servizio militare pel
Comune suddetto; non obbligherà, nè venderà o infeuderà
Varazino; terrà immuni nel suo distretto i Genovesi e le cose
loro; soltanto si riserva di non dovere far guerra al Comune di
Acqui. — <i>Liber jurium</i>, pag. 51.
</p>

<p>
Seguono i patti col conte di Lavagna e con molti altri signori,
e n’è pieno il volume stampato nei <i>Monumenta historiæ patriæ</i>.</p>
</div>

<div class="footnote" id="note42">
<p><span class="label"><a href="#tag42">42</a>.&#160;&#160;</span>Sotto il 270 gli <i>Annali genovesi</i> dicono: <i>Januensis civitas
cum toto districtu suo in amaritudine morabatur; regnabat
enim inter cives et districtuales divisio, quæ adeo succrevit,
quod invalescentibus voluntatibus partium venenatis, per villas
et loca communis Januæ cædes et homicidia indifferenter committebantur
et prœlia. Qua ex causa ex utraque parte banniti
sunt infiniti, qui irruentes in stratas publicas, insultabant homines,
homicidia committebant, spoliantes nedum inimicos sed
etiam quoslibet transeuntes etc.</i></p>
</div>

<div class="footnote" id="note43">
<p><span class="label"><a href="#tag43">43</a>.&#160;&#160;</span><i>Johannes, Dei gratia Venetiarum, Dalmatiæ atque
Croatiæ dux, dominus quartæ partis et dimidii totius imperii
romani, de consensu et voluntate minoris et majoris consilii sui,
et communis Venetiarum, ad sonum campanæ et vocem præconis
more solito congregati, et ipso consilio etc.</i> Vedi tom. <span class="smcap lowercase">VI</span>, p. 264.
</p>

<p>
Non è senza singolarità che, d’un Governo durato fin all’età
nostra, sia così vacillante e oscura la descrizione; ogni autore
cambia e l’epoca e le attribuzioni de’ varj magistrati; il Daru
peggio degli altri, se si credesse a Giacomo Tiepolo (-1812), il
quale lo accompagnò d’un nojosissimo commento; ma il Tiepolo
stesso è smentito da posteriori, che neppur essi n’andarono
senza contraddizione; ed ognuno taccia l’altro d’ignorante, di
negligente, di invido, di denigratore. Certamente il Daru conobbe
pochissimo di quel meccanismo complicato; e sebbene,
scrivendo sotto il despotismo napoleonico, per allusione disapprovi
gli arbitrj altrui e l’onnipotenza della Polizia, però frantende
o disama le libertà storiche. Eppure è il solo letto e
ristampato: ma come lamentarcene se non facciamo di meglio?
il criticare è facile, non tanto il fare.</p>
</div>

<div class="footnote" id="note44">
<p><span class="label"><a href="#tag44">44</a>.&#160;&#160;</span>«Molti capi andavano dal doge e consegier a lamentarse
de tal novità et esclusione; dove che poi quelli erano fati
passar in una camera segreta, e la notte strangoladi, e poi la
mattina attaccadi con la corda al collo al palazzo». Cronaca
citata dal Daru. Probabilmente allude alla congiura di Marin
Boconio, di cui il Sanuto riferisce che alcuni congiurati erano
chiamati in palazzo, e subito, serrata la porta, venivan spogliati
e butati nel Trabucco de Toresella e morti.... Poi furono
tolti i corpi de alcuni e posti in piazza, facendo comandamento
che, in pena della testa, niuno li toccasse. E veduto che niuno
ardiva toccarli, conobbero aver il popolo ubidiente».</p>
</div>

<div class="footnote" id="note45">
<p><span class="label"><a href="#tag45">45</a>.&#160;&#160;</span>Una tal Giustina, che abitava in Merceria, gettò dalla
finestra un mortajo, che colpì non Bajamonte, come si suol
dire, ma il portastendardo, e sgomentò i seguaci. Offertole un
premio, ella domandò di poter esporre ogni anno, nel giorno di
san Vito, lo stendardo collo stemma di San Marco alla finestra
fatale; e la casa dove stava non dovesse mai pagare più di
quindici ducati di pigione ai procuratori di San Marco, cui apparteneva.
Sulla diroccata casa del Tiepolo fu posta una colonna
infame coll’iscrizione:
</p>

<div class="poem"><div class="stanza">
<p class="i01">De Bajamonte fo questo terreno</p>
<p class="i01">E mo per lo so iniquo tradimento</p>
<p class="i01">S’è posto in comun per altrui spavento</p>
<p class="i01">E per mostrar a tutti sempre seno (<i>senno</i>).</p>
</div></div>

<p>
Sul fine della Repubblica veneta, quando tutto dovea sonare
democrazia, taluno propose di ripristinar l’onore del Tiepolo,
come benemerito d’aver tentato spezzare quell’oligarchia, di cui
non era male che allora non si dicesse, erigergli un monumento,
e fargli esequie anniversarie. Vi fu chi osò porre in dubbio i
costui meriti; atto coraggioso in tempo che si considera empietà
ogni irriverenza agl’idoli del giorno: molto si scrisse pro e
contro, e intanto arrivarono i tempi da non curar più nè le
infamie nè le glorie passate. La colonna andò poi a smarrirsi in
una villa del lago di Como.</p>
</div>

<div class="footnote" id="note46">
<p><span class="label"><a href="#tag46">46</a>.&#160;&#160;</span>Il nome d’<i>inquisitori di Stato</i> venne in uso nel 1600;
prima chiamavansi <i>inquisitori del consiglio dei Dieci</i>. Dallo
spoglio degli archivj si trova che fecero
</p>

<table class="gener" summary="">
 <tr>
  <td>dal 1573 al 1600</td> <td class="center">processi</td> <td class="tnum">73</td> <td>&#160;</td>
 </tr>
 <tr>
  <td>dal 1600 al 1700</td> <td class="center">—</td> <td class="tnum">554</td> <td>&#160;</td>
 </tr>
 <tr>
  <td>dal 1700 al 1773</td> <td class="center">—</td> <td class="tnum">646</td> <td>cioè sei all’anno.</td>
 </tr>
</table>
</div>

<div class="footnote" id="note47">
<p><span class="label"><a href="#tag47">47</a>.&#160;&#160;</span><i>Chron. Novalicense</i>, v. 14.</p>
</div>

<div class="footnote" id="note48">
<p><span class="label"><a href="#tag48">48</a>.&#160;&#160;</span><i>Monum. Hist. patriæ</i>, Chart. <span class="smcap lowercase">I</span>. col. 217.</p>
</div>

<div class="footnote" id="note49">
<p><span class="label"><a href="#tag49">49</a>.&#160;&#160;</span>Tra altri, frà Salimbeni racconta che nel 1216 gelò sì
fattamente il Po, che le donne vi menarono un ballo, e i cavalieri
una giostra. Il Gennari, negli <i>Annali di Padova</i> al 1302,
soggiunge che, sul fine del secolo passato, essendosi gelato il
Bacchiglione, quei di Pontelongo vi fecero una festa da ballo,
alla quale accorse tutto il vicinato.</p>
</div>

<div class="footnote" id="note50">
<p><span class="label"><a href="#tag50">50</a>.&#160;&#160;</span>In un registro dell’archivio civico di Vercelli sta un curioso
catalogo delle robe che, nel 1203, i Pavesi aveano rubate dal
castello di Robbio, col rispettivo valore, e di cui si domandava
il rintegro: tre cavalli lire novantasei: ventiquattro loriche,
trentanove pancere, ventun capironi, quarantuna maniberghe,
trentotto canberìe in tutto lire seicentosedici e soldi otto; scudi
quarantasei, altrettante spade; schinieri ventiquattro, falcioni
sedici; poi dodici botti, quattro bottali, due tini; carraletti due,
quattro coltrici, due cuscini, e così via.</p>
</div>

<div class="footnote" id="note51">
<p><span class="label"><a href="#tag51">51</a>.&#160;&#160;</span>Il duca d’Atene proibì ai Fiorentini di portar merci a
San Geminiano perchè non volle rimpatriare certi sbanditi. Lo
statuto di Chieri vuole che, chi ricetta un omicida, paghi venticinque
lire; se non le ha, gli si guasti la casa e tagli la vigna.
<span class="smcap">Cibrario</span>, <i>Economia pol. del medio evo</i>.</p>
</div>

<div class="footnote" id="note52">
<p><span class="label"><a href="#tag52">52</a>.&#160;&#160;</span>Lo statuto di Mantova a lunghissimo provvede intorno ai
cavalli e ai difetti loro. Ivi (lib. <span class="smcap lowercase">IV</span>. rub. 17) è ordinato che in
ogni terra di quindici famiglie (<i>habente <span class="smcap lowercase">XV</span> lares</i>) siavi un ferrajo
e sufficiente quantità di chiovi e ferri pei cavalli d’arme che
passassero.</p>
</div>

<div class="footnote" id="note53">
<p><span class="label"><a href="#tag53">53</a>.&#160;&#160;</span>L’irrigazione era già conosciuta dagli antichi; onde il
virgiliano, <i>Claudite jam rivos, pueri; sat prata biberunt</i>. Columella
cita Porcio Catone, che distingue il prato <i>siccaneum</i> e il
prato <i>riguum</i>, e suggerisce di non farli nè in piano troppo declive,
nè in fondo tropo concavo.
</p>

<p>
Nei conti antichi de’ monaci di Sant’Ambrogio e di Chiaravalle
a Milano non occorre cenno de’ formaggi. Al 1494 sono
menzionati formaggi da libbre piccole quattordici; il che è appena
un decimo de’ presenti.</p>
</div>

<div class="footnote" id="note54">
<p><span class="label"><a href="#tag54">54</a>.&#160;&#160;</span>Gregorio vescovo di Bergamo, nel 1136, concedette ai
monaci cistercensi un territorio allo sbocco della valle Seriana,
detto Vall’Alta, pel livello di dodici libbre di cera l’anno.
I nomi di Cerreto, Cerretina, Gagio, Roncarizio, che ancora vi
si conservano, ricordano le boscaglie, addensate ove ora son
prati e vigneti. I Cistercensi diedero quelle terre a coloni temporarj
obbligati anche a difendere il monastero e la chiesa; e
poichè furono dissodate, le concessero a commendatarj, i quali
le affidavano a coloni stabili, che finirono col diventare livellarj.
<span class="smcap">Gatti</span>, <i>St. dell’abbazia di Vall’Alta</i>. Milano 1853.</p>
</div>

<div class="footnote" id="note55">
<p><span class="label"><a href="#tag55">55</a>.&#160;&#160;</span>Re Astolfo, da Pavia il 10 febbrajo 733, nel privilegio a
favore di Anselmo suo cognato, fondatore dell’insigne badia di
Nonantola, donava un oliveto posto presso al castello d’Aghinolfo
tra Pietrasanta e Massa.
</p>

<p>
Nel 753 due figli di Walperto, duca dei Longobardi in Lucca,
rinunziano al fratello Walprando vescovo di Lucca, per un
pezzo d’oro a guisa di torre, la loro porzione di tenuta in Tucciano,
con vigne, oliveti e coloni. <i>Mem. lucchesi</i>, tom. <span class="smcap lowercase">V</span>. p. <span class="smcap lowercase">I</span>.
</p>

<p>
Nel 779 un Pistojese, partendo per un viaggio, lascia testando
tutti i suoi beni ai poveri, eccetto un oliveto posto in Orbiniano,
che assegna al monastero di San Bartolomeo in Pistoja. <i>Arch.
dipl. fiorentino, carte del San Bartolomeo di Pistoja.</i>
</p>

<p>
Nell’818 le monache di Santa Lucia di Lucca investendo il
parroco di San Pietro a Nocchi, gli imponevano di dar loro
la metà del ricolto di vino, ghiande, fichi secchi, castagne, olio.
Ed oggi pure l’olio eccellente forma la ricchezza maggiore di
quella valle. In una carta del 779 si rammenta l’oliveto di Arliano
in val del Serchio. <i>Mem. lucchesi</i>, tom. <span class="smcap lowercase">IV</span>. p. <span class="smcap lowercase">I</span>.</p>
</div>

<div class="footnote" id="note56">
<p><span class="label"><a href="#tag56">56</a>.&#160;&#160;</span></p>

<div class="poem"><div class="stanza">
<p class="i06">              <i>Pratis Longula dives</i></p>
<p class="i01"><i>Et virides nutrit oleas, Bacchique liquores</i>....</p>
<p class="i01"><i>Non est mons alius melius tibi, Bacche proterve,</i></p>
<p class="i01"><i>Non alibi tantum placuit sua sylva Minervæ.</i></p>
<p class="i14">                                   <span class="smcap">Moyse.</span></p>
</div></div>
</div>

<div class="footnote" id="note57">
<p><span class="label"><a href="#tag57">57</a>.&#160;&#160;</span>Ai mali che talora portavano carestia, bisogna aggiungere
le cavallette, delle quali cade frequente memoria. Andrea prete
nell’871 ricorda che si lanciarono sul Bresciano, Cremonese,
Lodigiano, Milanese a torme, consumando i grani minuti. Altrettanto
narra Giovanni Diacono della Campania e di Napoli; e
sono descritte con quattro ale, sei piedi, bocca assai larga, vasto
intestino, due denti più duri che pietra, con cui rodeano qualunque
solida corteccia, lunghe e grosse quanto un pollice, e
drizzantesi verso occidente. S’aggiunge che in quell’anno a
Brescia piovve sangue per tre giorni, il che può attribuirsi alle
crisalidi di quegl’insetti; come anche quanto Andrea narra che,
verso Pasqua, in Lombardia si trovarono le foglie coperte di
terra che credevasi piovuta. Stefano III, oltre l’aspersione
d’acquasanta, prese il metodo, oggi ancora usato, di pagare
cinque o sei denari ogni stajo che i contadini ne portassero.
Federico II nel 1231, essendone la Puglia devastata, ordinò che
ciascuno, la mattina prima del levar del sole, ne pigliasse
quattro tomoli, e li consegnasse ai ministri del pubblico per
bruciarli. Linneo le chiamò <i>acridium migratorium</i>; ma l’<i>acridium
italicum</i> è indigeno e infesta la Romagna, e nel 1825
guastò il Mantovano e il Veronese, e alcuno crede tali guasti
dovuti specialmente alla <i>gamma nottua</i>. Girolamo Cardano (<i>De
subtilitate</i>, lib. <span class="smcap lowercase">IX</span>. p. 364) dice che per esperienza si conobbe
che il miglior riparo è distruggerne le ova. La maremma toscana
ne fu spessissimo devastata, e nel 1716, nelle sole campagne di
Massa, Monterotondo, Gavorrano, Ravi, Scarlino, in due mesi se
ne presero e bruciarono seimila staja. <span class="smcap">Targioni Tozzetti</span>,
<i>Relaz. di viaggi</i>, <span class="smcap lowercase">IV</span>. 162.</p>
</div>

<div class="footnote" id="note58">
<p><span class="label"><a href="#tag58">58</a>.&#160;&#160;</span><span class="smcap">Targioni-Tozzetti</span>, ivi, <span class="smcap lowercase">IV</span>. 275.</p>
</div>

<div class="footnote" id="note59">
<p><span class="label"><a href="#tag59">59</a>.&#160;&#160;</span><span class="smcap">Galvano Fiamma.</span> Il conte D’Arco dice non aver trovato
menzione del riso negli ordini mantovani fin al 1481. Nel 1550
i Gonzaga prescrissero, «le risaje non si facessero dentro cinque
miglia vicino alla città» (<i>Economia</i>, 279). È noto che col
riso s’introdussero molte specie palustri, la <i>leersia</i>, la <i>bidens
cernua</i>, l’<i>ammannia</i>, il <i>cyperus difformis</i>....</p>
</div>

<div class="footnote" id="note60">
<p><span class="label"><a href="#tag60">60</a>.&#160;&#160;</span>Dopo il 1340 vi lavorarono i migliori artisti: Giovanni,
Ugo, Nicolino, Antonio da Campione ne fecero le suntuose
porte e il battistero che ora è nella cattedrale; Bertolasio Morone
il campanile; Bartolomeo Buono e Andreolo de’ Bianchi
una croce con statue e bassorilievi d’argento; dal 1363 innanzi
vi dipinsero Pasino e Pietro da Nova, e Giorgio da San Pellegrino.</p>
</div>

<div class="footnote" id="note61">
<p><span class="label"><a href="#tag61">61</a>.&#160;&#160;</span><i>Rer. It. Scrip.</i> <span class="smcap lowercase">VIII</span>. 1107.</p>
</div>

<div class="footnote" id="note62">
<p><span class="label"><a href="#tag62">62</a>.&#160;&#160;</span><span class="smcap">Gennari</span>, <i>Ann. di Padova</i> al 1276, 92, 93; e le leggi
1339, 1360 ecc.</p>
</div>

<div class="footnote" id="note63">
<p><span class="label"><a href="#tag63">63</a>.&#160;&#160;</span><span class="smcap">Ghirardacci</span>, <i>passim</i> e principalmente al 1293.</p>
</div>

<div class="footnote" id="note64">
<p><span class="label"><a href="#tag64">64</a>.&#160;&#160;</span><span class="smcap">Jacopo da Varagine.</span></p>
</div>

<div class="footnote" id="note65">
<p><span class="label"><a href="#tag65">65</a>.&#160;&#160;</span>Registri battesimali non si tenevano. In Firenze, dove
unico battistero è quello di San Giovanni, il pievano buttava in
un bossolo per ogni maschio una fava bianca, una nera per ogni
femmina, e al fin d’anno si contavano. I primi registri sono di
Siena nel 1379, di Pisa nel 1457, di Piacenza nel 1466. Il concilio
di Trento ne decretò poi la regolare tenuta. Giovan Villani
fa al 1280 la popolazione fiorentina di novantamila abitanti,
e morirne ottantamila; poi al 1340 pone cenventimila abitanti.
Nel 1351 si noverano mille ottocentosettantotto fuochi, che a
sette per uno non arriverebbero settantasettemila bocche. Se
dice giusto Coro Dati che vi si consumavano cento moggia di
grano il giorno, dando uno stajo per bocca al mese, non si passerebbero
le settanduemila.</p>
</div>

<div class="footnote" id="note66">
<p><span class="label"><a href="#tag66">66</a>.&#160;&#160;</span><span class="smcap">Ghirardacci</span> al 1288.</p>
</div>

<div class="footnote" id="note67">
<p><span class="label"><a href="#tag67">67</a>.&#160;&#160;</span><span class="smcap">Scipione Ammirato</span>, <i>Storie</i>, lib. <span class="smcap lowercase">XI</span>.</p>
</div>

<div class="footnote" id="note68">
<p><span class="label"><a href="#tag68">68</a>.&#160;&#160;</span>Gli statuti di Garessio sono del 1278. Vedi <i>Cronaca di
Siena</i> di <span class="smcap">Neri Donato</span>, nei <i>Rer. It. Scrip.</i>, <span class="smcap lowercase">XV</span>.</p>
</div>

<div class="footnote" id="note69">
<p><span class="label"><a href="#tag69">69</a>.&#160;&#160;</span>In uno dei tanti incendj di Bologna avvenne che il gesso,
di cui erano costruite le case, si cocesse, e gettatavi l’acqua
per ispegnerlo, fece una presa maravigliosa. Il fatto fu avvertito,
e d’allora si cominciò a usare il gesso cotto per costruzioni,
cornici, statue e altro. <span class="smcap">Ghirardacci</span> al 1210.</p>
</div>

<div class="footnote" id="note70">
<p><span class="label"><a href="#tag70">70</a>.&#160;&#160;</span>«Il nostro Comune, per guerra ch’ebbe co’ Pisani per lo
fatto di Lucca, si trovò aver accattati da’ suoi cittadini più di
seicento migliaja di fiorini d’oro: e non avendo donde renderli,
purgò il debito, e tornollo a cinquecentoquattro migliaja di fiorini
d’oro e centinaja, e fecene un monte, facendo in quattro
libri, catuno quartiere per sè, scrivere i creditori per alfabeto,
e ordinò con certe leggi penali, alla camera del papa obbligate,
chi per modo diretto o indiretto venisse contro a privilegio e
immunità ch’avessono i danari del Monte. E ordinò che in perpetuo
ogni mese, catuno creditore dovesse avere e avesse, per
dono d’anno e interesse uno danajo per lira, e che i danari del
Monte ad alcuno non si potessono tôrre per alcuna cagione o
malificio o bando o condannagione che alcuno avesse, e che i
detti danari non potessero essere staggiti per alcuno debito nè
per alcuna dote, nè fare di quelli alcuna esecuzione; e che
lecito fosse a catuno poterli vendere e trasmutare; e così catuno
in cui si trovassono trasmutati, que’ privilegi e quell’immunità
e quello dono avesse il successore che ’l principale. E
cominciato questo agli anni di Cristo 1345, sopravenendo al
Comune molte gravi fortune e smisurati bisogni, mai questa
fede non maculò, onde avvenne che sempre a’ suoi bisogni per
la fede servata trovava prestanza da’ suoi cittadini senz’alcun
rammaricamento: e molto ci si avanzava sopra il Monte, accattandone
contanti cento, e facendone finire al Monte altri cento,
a certo termine n’assegnava dugento sopra le gabelle del Comune,
sicchè i cittadini il meno guadagnavano col Comune a
ragione di quindici per centinajo l’anno.... Di questi contratti dei
comperatori si feciono in Firenze l’anno 1353 e 54 molte quistioni,
se la compera era lecita senza tenimento di restituzione
o no, eziandio che il comperatore il facesse a fine d’avere l’utile
che il Comune avea ordinato ai creditori, e comperando i fiorini
cento prestati al Comune per lo primo creditore, venticinque
fiorini d’oro, e più o meno come era il corso loro. L’opinione
de’ teologi e dei leggisti in molte disputazioni furono varie, che
l’uno tenea che fusse illecito e tenuto alla restituzione, e l’altro
no, e i religiosi ne predicavano diversamente: que’ dell’Ordine
di san Domenico diceano che non si potea fare lecitamente, e
con loro s’accordavano i Romitani; i Minori predicavano che si
potea fare, e per questo la gente ne stava intenebrata».
<span class="smcap lowercase">III</span>. 106.</p>
</div>

<div class="footnote" id="note71">
<p><span class="label"><a href="#tag71">71</a>.&#160;&#160;</span><span class="smcap">Cibrario</span>, <i>St. di Chieri</i>, <span class="smcap lowercase">I</span>. 473.</p>
</div>

<div class="footnote" id="note72">
<p><span class="label"><a href="#tag72">72</a>.&#160;&#160;</span><span class="smcap">Tronci</span>, <i>Ann. pisani</i>; <span class="smcap">Ammirato</span>, <i>Storie</i>, lib. <span class="smcap lowercase">XIX</span>.</p>
</div>

<div class="footnote" id="note73">
<p><span class="label"><a href="#tag73">73</a>.&#160;&#160;</span><span class="smcap">Fiamma</span>, <i>Manip. florum</i>; <span class="smcap">Gattaro</span>, <i>Hist. Patav.</i>, in <i>Rer.
It. Scrip.</i>, tom. <span class="smcap lowercase">XVII</span>; <span class="smcap">Musso</span>, <i>Chron. Placent.</i> Ivi.</p>
</div>

<div class="footnote" id="note74">
<p><span class="label"><a href="#tag74">74</a>.&#160;&#160;</span></p>

<div class="poem"><div class="stanza">
<p class="i01">† <i>Non fuit ignarus cujus domus hæc Nicholaus</i></p>
<p class="i02">  <i>Quod nil momenti sibi mundi gloria sentit.</i></p>
<p class="i02">  <i>Verum quod fecit hanc non tam vana coegit</i></p>
<p class="i02">  <i>Gloria, quam Rome veterem renovare decorem.</i></p>
<p class="i01">† <i>In domibus pulcris memor estote sepulcris,</i></p>
<p class="i02">  <i>Confisque tiu non ibi stare diu</i></p>
<p class="i02">  <i>Mors vehitur pennis. Nulli sua vita perennis.</i></p>
<p class="i02">  <i>Mansio nostra brevis, cursus et ipse levis</i></p>
<p class="i01">† <i>Si fugias ventum, si claudias ostia centum</i></p>
<p class="i02">  <i>Lisgor mille jubes non sine morte cubes.</i></p>
<p class="i02">  <i>Si maneas castris ferme vicinus et astris</i></p>
<p class="i02">  <i>Ocius inde solet tollere quosque volet.</i></p>
<p class="i01">† <i>Surgit in astra domus sublimis. Culmina cujus</i></p>
<p class="i02">  <i>Primus de primis magnus Nicholaus ab imis</i></p>
<p class="i02">  <i>Erexit, patrum decus ob renovare suorum;</i></p>
<p class="i02">  <i>Stat patris Crescens matrisq. Theodora nomen</i></p>
<p class="i01">† <i>Hoc culmen clarum caro depignere gessit</i></p>
<p class="i02">  <i>Davidi tribuit qui pater exhibuit.</i></p>
</div></div>

<p>
È attorniata di lettere majuscole, delle quali tentò la interpretazione
il p. Tommaso Gabrini.</p>
</div>

<div class="footnote" id="note75">
<p><span class="label"><a href="#tag75">75</a>.&#160;&#160;</span>Caterina di Viennois, principessa d’Acaja nel 1339, per
aver carne da un macellajo di Pinerolo dovette dargli in pegno
un bicchiere d’argento. <span class="smcap">Cibrario</span>, <i>Economia pol. del medioevo</i>.</p>
</div>

<div class="footnote" id="note76">
<p><span class="label"><a href="#tag76">76</a>.&#160;&#160;</span><i>Cronaca di Sanminiato</i>, ap. <span class="smcap">Baluzio</span>, <span class="smcap lowercase">I</span>. 457.</p>
</div>

<div class="footnote" id="note77">
<p><span class="label"><a href="#tag77">77</a>.&#160;&#160;</span>Nel testamento dell’arcivescovo milanese Andrea: <i>Pascere
debeat pauperes centum, et det per unumquemque pauperem dimidium
panem, et companaticum lardum, et de caseo inter quatuor
libra una, et vino stario uno</i>.</p>
</div>

<div class="footnote" id="note78">
<p><span class="label"><a href="#tag78">78</a>.&#160;&#160;</span><span class="smcap">Giulini</span>, <i>Memorie della città e campagna milanese</i>, tom. <span class="smcap lowercase">V</span>,
p. 473.</p>
</div>

<div class="footnote" id="note79">
<p><span class="label"><a href="#tag79">79</a>.&#160;&#160;</span><i>Egloga</i> <span class="smcap lowercase">VII</span>.</p>
</div>

<div class="footnote" id="note80">
<p><span class="label"><a href="#tag80">80</a>.&#160;&#160;</span>— Poserò in mezzo del castello una colonna con portico,
sotto il quale si raccolgano i padri per fuggire il caldo e trattare
delle cose loro. Aggiungivi che la gioventù sarà meno nei suoi
giuochi dissoluta alla presenza de’ patrizj». <span class="smcap">Leon Battista
Alberti</span>, <i>Architettura</i>, lib. <span class="smcap lowercase">VIII</span>. c. 6.</p>
</div>

<div class="footnote" id="note81">
<p><span class="label"><a href="#tag81">81</a>.&#160;&#160;</span>Vedi il Boccaccio.</p>
</div>

<div class="footnote" id="note82">
<p><span class="label"><a href="#tag82">82</a>.&#160;&#160;</span></p>

<div class="poem"><div class="stanza">
<p class="i11">                        Fiorentino</p>
<p class="i01">Mi sembri veramente quand’io t’odo.</p>
<p class="i10">                 <i>Inf.</i>, <span class="smcap lowercase">XXX</span>.</p>

</div><div class="stanza">
<p class="i01">Sòstati tu, che all’abito mi sembri</p>
<p class="i01">Essere alcun di nostra gente prava.</p>
<p class="i10">                 Ivi, <span class="smcap lowercase">VII</span>.</p>
</div></div>
</div>

<div class="footnote" id="note83">
<p><span class="label"><a href="#tag83">83</a>.&#160;&#160;</span>La legge suntuaria di Lucca, del 20 ottobre 1587, che
vegliò fino al termine della repubblica, proibiva in sostanza
tutti i lavori stranieri sì di metalli preziosi che di sete e lane,
le vere e le false gemme e perle, i ricami, le vesti d’altro colore
che nero, le penne, le piume, i fiori di seta, i capelli finti, i pendenti
alle orecchie, i lunghi strascichi. Si concedevano cappelli
e abiti neri agli uomini e alle donne; alle spose per un anno
vesti di seta colorate; alle vedove, abito di lana nero; ogni cosa
semplice, senza trine nè lavori d’intaglio, passamani o frangie;
se si voleva un guarnimento, aveva ad esser di seta e del colore
stesso del drappo, e semplice e un solo giro all’estremità. Le
calze alle donne o bianche o nere; agli uomini, o nere o grigie.
Alle fanciulle impedito il vestire di seta; concedevansi di seta
le maniche e i grembiuli, i collari di taffetà; ma a tutti vietavansi
i listelli e ricami e telette d’oro e d’argento fino o falso.
I forestieri erano tenuti soggetti alla legge un anno dopo che
fossero in Lucca, e i magistrati o capitani usar potevano di
piume essendo in uffizio od in funzione: le loro donne erano
eccettuate dalla legge sin che i mariti duravano in carica. Pure,
perchè anche in Lucca lavoravasi d’argento e d’oro, si permise
poi qualche filza di bottoncini d’argento, qualche fettuccia di
seta ad intrecciar i capelli, cuffie di velo o tela, una rete d’oro
filato con occhietto d’oro, un fregio e un vezzo d’oro del valore
di trenta scudi da mettere al collo, con una collana pure d’oro
(sempre tirato alla trafila a maglia) di scudi cento; un paio di
smaniglie d’oro di trenta scudi, e un altro di bottoncini d’oro o
d’argento di egual valore; una cintura di scudi ottanta o d’oro
o d’altro non proibito dalla legge, senza smalti, fuorchè nelle
serrature; e di gioje o perle appena qualcuna, ma solo negli
anelli; di cristalli e coralli, soltanto ne’ vezzi; profumi e paste
odorifere nulla, eccetto che nei guanti. Sicchè una donna poteva
comparire in pubblico fornita di tanta roba preziosa per più che
quattrocento scudi, i quali oggi rappresenterebbero più che
dodicimila franchi. Volevasi la legge eseguita; per ciò multa e
carcere ai maschi se mancavano, e alle femmine multa e confino
in casa. Quindi ad impegnar queste a fuggire ciò che innanzi
appetivano, la legge permise alle meretrici quello che proibiva
alle oneste. <span class="smcap">Tommasi</span>, <i>Sommario</i>.
</p>

<p>
Uno statuto fiorentino del 24 marzo 1299 porta: <i>Si qua mulier
voluerit portare in capite aliquod ornamentum auri vel argenti,
vel lapidum preciosorum vel etiam contrafactorum, vel
perlarum, teneatur solvere Comuni florentino pro quolibet anno
50 libr. f. p.; salvo quod possit quælibet domina, si sibi placuerit,
portare aurum filatum vel argentum filatum usque in valorem
libr. 3 ad plus. — Et si qua mulier voluerit defferre ad mantellum
fregiaturam auri vel argenti vel serici texti cum auro vel
argento, vel scannellos aureos vel argenteos vel perlas, teneatur
solvere Comuni florentino libr. 50 f. p. pro quolibet anno. — Et
si qua mulier voluerit portare aliquod ornamentum perlarum
in aliqua alia parte vestimentorum sui corporis, teneatur solvere
dicto Comuni florentino libr. 50 f. p. pro quolibet anno.</i> Nell’archivio
delle Riformagioni.
</p>

<p>
Fra gli altri, possono vedersi gli <i>Statuti suntuarj circa il
vestire degli uomini e delle donne</i>, ordinati prima dell’anno 1322
dal Comune di Perugia, e pubblicati ivi dal Vermiglioli nel
1821. Altri del 1416 pubblicò il Fabbretti nell’<i>Osservatore del
Trasimeno</i> 1846, tratti dagli <i>Annali decemvirali</i> di Perugia. La
motivazione di essi è che alcune donne fanno disonesta portatura,
avendo mantelli in capo, sicchè non si discernono le vedove
dalle maritate, le cittadine dalle forestiere; e sin meretrici e
donne di mala fama e serve di preti portano mantelli onorevoli
come le mogli de’ migliori cittadini. Laonde i Decemviri «fanno
bandire et commandare che non sia veruna femena, meretrice,
inonesta, de mala fama, de qualunque stato et conditione sia,
così citadina come contadina et forestiera, ac etiandio fancella
de preite o d’altri religiosi, che per alcuno modo overo quesito
colore, ardisca portare mantello de più lunghezza che persino
alli ginocchi.... E che a ciascuno offitiale... sia leceto cercare,
inquirere et investigare contro qualunque persona delle sopradicte
che contrafacessero nelle predicte cose».
</p>

<p>
Le noje causate dalle leggi suntuarie, e i sotterfugi delle
donne sono lepidamente esposti da Franco Sacchetti, <i>Nov.</i>
<span class="smcap lowercase">CXXXVII</span>: — Veggendo certi cittadini le donne portare ciò che
esse voleano senza alcun freno, e sentendo la legge fatta, e
ancora sentendo l’officiale nuovo esser venuto, vanno di loro
certi ai signori, e dicono che l’officiale nuovo fa sì bene il suo
officio, che le donne non trascorsono mai nelle portature, come
al presente faceano. Onde li signori mandarono per lo detto
officiale, e dicendoli come si maravigliavano del negligente officio,
che faceva sopra gli ordini delle donne, il detto messer Amerigo
rispose in questa forma: Signori miei, io ho tutto il tempo della
vita mia studiato per apparar ragione; e ora, quando io credea
sapere qualche cosa, io trovo che io so nulla; perocchè cercando
degli ornamenti divietati alle vostre donne per gli ordini che
m’avete dati, sì fatti argomenti non trovai mai in alcuna legge,
come sono quelli ch’elle fanno; e fra gli altri ve ne voglio nominare
alcuni. E’ si trova una donna col becchetto frastagliato
avvolto sopra il cappuccio: il notajo dice: Ditemi il nome
vostro; perocchè avete il becchetto intagliato. La buona donna
piglia questo becchetto che è appiccato al cappuccio con uno
spillo, e recaselo in mano, e dice ch’egli è una ghirlanda. Ora
va più oltre: trovo molti bottoni portare dinanzi; dicesi a quella
che è trovata: Questi bottoni voi non potete portare; e quella
risponde: Messer sì, posso, chè questi non sono bottoni, ma sono
coppelle; e se non mi credete, guardate, e’ non hanno picciuolo,
e ancora non c’è niuno occhietto. Va il notajo all’altra che
porta gli ermellini, e dice: Che potrà apporre costei? Voi portate
gli ermellini; e la vuole scrivere; la donna dice: Non iscrivete,
no, chè questi non sono ermellini, anzi sono lattizzi...»</p>
</div>

<div class="footnote" id="note84">
<p><span class="label"><a href="#tag84">84</a>.&#160;&#160;</span><i>Leges municipales</i> 248, 99, 66 nei <i>Monum. Hist. patriæ</i>.</p>
</div>

<div class="footnote" id="note85">
<p><span class="label"><a href="#tag85">85</a>.&#160;&#160;</span><i>Corbelletur in lacu ita quod submergatur</i>: lib. <span class="smcap lowercase">I</span>. rub. 23,
e lib. <span class="smcap lowercase">V</span>. rub. 12.</p>
</div>

<div class="footnote" id="note86">
<p><span class="label"><a href="#tag86">86</a>.&#160;&#160;</span><i>Antiq. M. Æ.</i>, <span class="smcap lowercase">I</span>. 902.</p>
</div>

<div class="footnote" id="note87">
<p><span class="label"><a href="#tag87">87</a>.&#160;&#160;</span><span class="smcap">Dino Compagni</span>. — <i>Dottata</i> per temuta.</p>
</div>

<div class="footnote" id="note88">
<p><span class="label"><a href="#tag88">88</a>.&#160;&#160;</span>Parodiò questi sonetti Cene dalla Ghitarra aretino,
voltando in peggio ogni cosa:
</p>

<div class="poem"><div class="stanza">
<p class="i01">Io vi dono nel mese di gennajo,</p>
<p class="i01">Corti con fumo al modo montanese;</p>
<p class="i01">Letta quali ha nel mare il Genovese,</p>
<p class="i01">Ed acqua e vento che non cali majo, <i>ecc.</i></p>
</div></div>
</div>

<div class="footnote" id="note89">
<p><span class="label"><a href="#tag89">89</a>.&#160;&#160;</span><span class="smcap">Villani</span>, <i>Storie</i>, <span class="smcap lowercase">VII</span>. 131, <span class="smcap lowercase">X</span>. 218. <span class="smcap">Boccaccio</span>, <i>Giorn.</i> <span class="smcap lowercase">VII</span>.
<i>nov.</i> 9. — Di sciagurata memoria fu Nicolò Salimbeni, ricordato
da Dante nel <span class="smcap lowercase">XXIX</span> dell’<i>Inferno</i>, che istituì la brigata godereccia
a Siena di molti giovani, i quali posero in comune ducentomila
fiorini, e in venti mesi vi diedero fondo straviziando.</p>
</div>

<div class="footnote" id="note90">
<p><span class="label"><a href="#tag90">90</a>.&#160;&#160;</span></p>

<div class="poem"><div class="stanza">
<p class="i01"><i>Hastarum ludis et cursibus usus equorum</i>,</p>
<p class="i01"><i>Ac proponendo vincenti præmia curso.</i></p>
<p class="i06">          <i>De bello balearico</i>. Rer. It. Scrip., <span class="smcap lowercase">VI</span>.</p>
</div></div>

<p>
<span class="smcap">Radevicus</span>, <i>De gest. Friderici Aug.</i>, lib. <i>ii</i>. c. 8.
</p>

<p>
<span class="smcap">Dante</span>, <i>Inf.</i>, <span class="smcap lowercase">XXII.</span> E Fazio degli Uberti nel <i>Dittamondo</i>:
</p>

<div class="poem"><div class="stanza">
<p class="i01">Giovani bagordare alla quintana,</p>
<p class="i01">E gran tornei e l’una e l’altra giostra</p>
<p class="i01">Far si vedea con giochi nuovi e strani.</p>
</div></div>
</div>

<div class="footnote" id="note91">
<p><span class="label"><a href="#tag91">91</a>.&#160;&#160;</span>Abbiamo manoscritte le particolarità d’una giostra ordinata
il 1481 da Alvise Vendramin in Treviso, dove compajono
Bernardino da Pola con cento cavalli, cinquanta mori con banderuole
e targhe alla turchesca, tamburi, nacchere, trombe otto,
con diciassette sopravesti fra oro, argento e seta; Stefano dal
Corno con altrettanti cavalli, quattro staffieri vestiti di <i>restagno</i>
d’oro, dieci sopravesti d’oro e argento, trombe, pifferi, quattro
elmi forniti d’oro, con quattro garzoni di dieci anni vestiti d’oro;
Giovanni da Onigo cencinquanta fanti e cencinquanta cavalli, e
trenta garzoni vestiti all’antica e con schinieri; Orlandino Braga
con ottanta cavalli e trenta fanti con targhe e bastoni all’antica;
Lionardo Volpato con cento pedoni aventi celate d’argento con
coda di volpe, ducento cavalli, quattro buffoni, un carro trionfale
con un monte alto trenta piedi con cinquantasei putti sui quattro
gradini, e due draghi che li conducevano, e trenta Mori vestiti
di bianco. Cecco da Pola avea venti fanti, dieci fauni, due ciclopi
e una montagna con Eolo e i quattro venti; dalla quale usciti
uomini silvestri ignudi, combatterono coi fauni. Aggiungi un
Cupido con trenta fantolini a cavallo nudi con facelle in mano,
e ducento ninfe; e un trionfo con un Ganimede in cima, e
Vulcano con quattro putti: il qual trionfo era tirato da due
centauri, con quattro giganti uccisi dalle saette, e Nettuno, e
dietro ducento cavalli e dieci trombe. Girolamo da Verona
ebbe cento cavalli, e venti sopravesti di più sorta, e cento
pedoni con una carica di selvaggina, da cui uscirono dodici
animali con teste di lupo: Girolamo Gravolin cento cavalli e
cinquanta fanti, e un Ercole armato sopra un leone della grossezza
d’un bue: Sosio da Pola, Stefano e Strafagio Azoni cencinquanta
cavalli, quaranta sopravesti d’oro, argento e seta,
ducento fanti con corazze, spiedi, ronconi, scudi, con un trionfo
a tre gradi, dov’era in cima Marte trionfante; ed altre bellezze,
che non poterono però compirsi in grazia del tempo. La giostra
durò dalle quindici ore fino alle ventitrè e mezzo, e
premio furono trentasei braccia di panno cremisino, foderato
di vaj. Alla giostra presero parte quattordicimila persone. — Ap.
<span class="smcap">Cicogna</span>, <i>Iscriz. veneziane</i>, tom. <span class="smcap lowercase">I</span>. 355.</p>
</div>

<div class="footnote" id="note92">
<p><span class="label"><a href="#tag92">92</a>.&#160;&#160;</span>Tal solennità è descritta da un chierico Pier di Matteo
da Pionta, che un’altra, ma meno magnifica, ne avea veduta
nel 1240.</p>
</div>

<div class="footnote" id="note93">
<p><span class="label"><a href="#tag93">93</a>.&#160;&#160;</span><span class="smcap">Boccaccio</span>, <i>Introduzione</i>; <span class="smcap">Aulico Ticinese</span>, <i>De laud.
Papiæ</i>, cap. <span class="smcap lowercase">XIII</span>.</p>
</div>

<div class="footnote" id="note94">
<p><span class="label"><a href="#tag94">94</a>.&#160;&#160;</span>La legge longobarda infligge novecento soldi al violatore
di sepolcri come ad un omicida (<span class="smcap">Rot</span>., <i>leg.</i> 19), e Teodorico la
morte (<i>Edict.</i> 110); varie pene troviamo negli statuti, e le
cronache e i novellieri mostrano ogni tratto simili violazioni.</p>
</div>

<div class="footnote" id="note95">
<p><span class="label"><a href="#tag95">95</a>.&#160;&#160;</span><span class="smcap">Sacchetti</span>, <i>Nov.</i> 155.</p>
</div>

<div class="footnote" id="note96">
<p><span class="label"><a href="#tag96">96</a>.&#160;&#160;</span>Manuscritto ap. <span class="smcap">Muratori</span>, <i>Ant. ital.</i>, <span class="smcap lowercase">XLVI</span>.</p>
</div>

<div class="footnote" id="note97">
<p><span class="label"><a href="#tag97">97</a>.&#160;&#160;</span><span class="smcap">Liutpr</span>., <span class="smcap lowercase">III</span>. 4.</p>
</div>

<div class="footnote" id="note98">
<p><span class="label"><a href="#tag98">98</a>.&#160;&#160;</span><i>Tota regio illa</i> (di Pavia) <i>mundatur a venenosis animalibus,
et maxime serpentibus per ciconias, quæ illic toto tempore
veris et æstatis morantur</i>. <span class="smcap">Aul. Ticin</span>., cap. <span class="smcap lowercase">XI</span>.</p>
</div>

<div class="footnote" id="note99">
<p><span class="label"><a href="#tag99">99</a>.&#160;&#160;</span><span class="smcap">Bonconte Monaldeschi</span>, <i>Annali</i>. Rer. It. Scrip., <span class="smcap lowercase">XII</span>.</p>
</div>

<div class="footnote" id="note100">
<p><span class="label"><a href="#tag100">100</a>.&#160;&#160;</span>Il 2 luglio, da ciascuna delle diciassette contrade a cui
son ridotte le sessanta della decaduta Siena, eleggevasi un
condottiere, e divisati variamente, concorreano sulla stupenda
piazza del Campo, fatta a guisa d’una conchiglia, della circonferenza
di trecentottanta metri, circondata da fabbriche eleganti
e col bel casino dei nobili, avente statue e rilievi, e
dipinti di Jacopo della Quercia e de’ fratelli Rustici. Nel secolo
<span class="smcap lowercase">XIV</span> si faceano corse di tori, poi nel 1590 si sostituirono
corse di bufali, nel 1650 di cavalli, e così si mantiene finora,
trasferitolo al 16 agosto, con una marcia trionfale, dove i capitani
vestono come nel medioevo i colori del quartiere, onorando
un carro della Madonna; poi lanciansi a corso i cavalli, e non
potrebbe descriversi la smania che quel popolo mostra per la
sorte della gara; invocano Dio e la Madonna e il santo speciale
di ciascuna contrada, urlano, piangono, finchè sia assicurato il
vincitore: allora letteralmente portano lui e il cavallo in
trionfo, e fin alla chiesa della contrada, ove si depone in voto
la bandiera.</p>
</div>

<div class="footnote" id="note101">
<p><span class="label"><a href="#tag101">101</a>.&#160;&#160;</span><i>Carnisprivium</i> è spesso chiamato nelle carte vecchie;
come dai Greci αποκρεος <i>senza carne</i>. Altre volte dicesi <i>carnis
levamen, carnem laxare</i>, onde <i>carnasciale</i>.</p>
</div>

<div class="footnote" id="note102">
<p><span class="label"><a href="#tag102">102</a>.&#160;&#160;</span><span class="smcap">Aul. Ticin</span>., cap. <span class="smcap lowercase">XIII</span>.</p>
</div>

<div class="footnote" id="note103">
<p><span class="label"><a href="#tag103">103</a>.&#160;&#160;</span><i>Storie</i>, lib. <span class="smcap">xiii. Lasca</span>, <i>Pref. alle Novelle</i>: «Semo ora in
carnevale; nel qual tempo è lecito a’ religiosi di rallegrarsi, e i
frati tra loro fanno al pallone, recitano commedie, e travestiti
suonano, ballano e cantano; e alle monache ancora non si
disdice, nel rappresentare le feste, questi giorni vestirsi da uomini
colle berrette di velluto in testa, colle calze chiuse in
gamba e colla spada al fianco».</p>
</div>

<div class="footnote" id="note104">
<p><span class="label"><a href="#tag104">104</a>.&#160;&#160;</span><span class="smcap">Sagornino</span>, <i>Cronaca</i>.</p>
</div>

<div class="footnote" id="note105">
<p><span class="label"><a href="#tag105">105</a>.&#160;&#160;</span>Luchino Visconti risparmiò all’erario milanese trentamila
fiorini d’oro, che annualmente si davano per mercede a
giullari.</p>
</div>

<div class="footnote" id="note106">
<p><span class="label"><a href="#tag106">106</a>.&#160;&#160;</span><span class="smcap">Aul. Ticin.</span>, cap. <span class="smcap lowercase">XV</span>.</p>
</div>

<div class="footnote" id="note107">
<p><span class="label"><a href="#tag107">107</a>.&#160;&#160;</span><i>Mem. del B. Enrico</i>, par. <span class="smcap lowercase">I</span>. p. 21. Alla materia di questo
capitolo è necessario complemento il cap. <span class="smcap lowercase">CXXIII</span>.</p>
</div>

<div class="footnote" id="note108">
<p><span class="label"><a href="#tag108">108</a>.&#160;&#160;</span>Di tutto ciò porge esempj il San Vitale di Ravenna; un
arco a frontone è la porta postica di San Fedele a Como; un
altro l’edifizio circolare effigiato nel musaico dell’abside di
Sant’Ambrogio a Milano.</p>
</div>

<div class="footnote" id="note109">
<p><span class="label"><a href="#tag109">109</a>.&#160;&#160;</span>Dopo tant’altri, vedi <span class="smcap">Quast</span>, <i>Die Altchristlichen Bauwerke
von Ravenna</i>, Berlino 1842; e per quanto segue, <span class="smcap">Schorn</span> e
<span class="smcap">Thiersch</span>, <i>Reisen in Italien seit</i> 1822; <span class="smcap">Osten</span>, <i>Die Bauwerke
in der Lombardei vom siebenten bis zum vierzehnten Jahrhundert
gezeichnet, und durch historische Text erläutert</i>. Darmstadt
1846; <span class="smcap">Selvatico</span>, <i>Sulla architettura e scultura</i>, Venezia 1847.</p>
</div>

<div class="footnote" id="note110">
<p><span class="label"><a href="#tag110">110</a>.&#160;&#160;</span>L’autore è nominato <i>Volvinus</i>; e Texier e Didier Petit,
nell’<i>Essai sur les émaux</i>, lo fanno nativo di Limoges, perchè
colà fiorivano tali arti!</p>
</div>

<div class="footnote" id="note111">
<p><span class="label"><a href="#tag111">111</a>.&#160;&#160;</span></p>

<div class="poem"><div class="stanza">
<p class="i01"><i>Hoc opus eximii præpollens arte magistri</i></p>
<p class="i01"><i>Bis novies lustris annis jam mille peractis</i></p>
<p class="i01"><i>Et tribus cœptum post natum Virgine Verbum.</i></p>
</div></div>
</div>

<div class="footnote" id="note112">
<p><span class="label"><a href="#tag112">112</a>.&#160;&#160;</span></p>

<div class="poem"><div class="stanza">
<p class="i01"><i>Quod vix mille boum possent juga cuncta movere,</i></p>
<p class="i02">  <i>Et quod vix potuit per mare ferre ratis,</i></p>
<p class="i01"><i>Buscketi nisu, quod erat mirabile visu,</i></p>
<p class="i02">  <i>Dena puellarum turba levabat onus.</i></p>
</div></div>

<p>
Così l’epigrafe ivi posta. Che Buschetto non fosse greco ma
pisano s’induce da un istromento del 2 dicembre 1105, il quale
porta quattro operaj del duomo di Pisa, Uberto, Leone, Signoretto
e Buschetto, figlio del <i>quondam</i> Giovanni Giudice.</p>
</div>

<div class="footnote" id="note113">
<p><span class="label"><a href="#tag113">113</a>.&#160;&#160;</span>Sono disegnati nell’opera di <span class="smcap">Luigi Mazara</span>, <i>Temple antidiluvien
dit des Géants, découvert dans l’île de Calipso, aujourd’hui
de Gozo près de Malta</i>. Parigi 1827. Questo tempio fu
supposto antediluviano.</p>
</div>

<div class="footnote" id="note114">
<p><span class="label"><a href="#tag114">114</a>.&#160;&#160;</span><span class="smcap">De Luynes</span>, <i>Recherches sur les monuments et l’histoire des
Normands et de la maison de Souabe dans l’Italie méridionale</i>.
1844; <span class="smcap">Serra di Falco</span>, <i>Del duomo di Monreale e di altre
chiese siculo-normanne</i>. 1838.</p>
</div>

<div class="footnote" id="note115">
<p><span class="label"><a href="#tag115">115</a>.&#160;&#160;</span><i>Lettere senesi sopra l’arti belle</i>, tom. <span class="smcap lowercase">II</span>, p. 75.</p>
</div>

<div class="footnote" id="note116">
<p><span class="label"><a href="#tag116">116</a>.&#160;&#160;</span>Nelle commissioni che la repubblica di Genova dava il
1175 al Grimaldi per un trattato coll’imperatore di Costantinopoli,
leggiamo: <i>Item pro opere nostre matris ecclesie pulchra
et laudabili fabricacione ad honorem Dei et gloriosi martiris
beati Laurentii.... petite a sanctitate imperiali <span class="smcap lowercase">XM</span> perperorum
et annuatim postmodum quod conveniens videatur, donec opus
Deo auctore, compleatur</i>. Ap. <span class="smcap">Sauli</span>, <i>Col. di Galata</i>.
</p>

<p>
La basilica dì Bologna fa eretta, come dice l’editto 31 gennajo
1390, <i>cupientes statum popularem et felicissimam libertatem
hujus almæ civitatis, Deo propitio, in æternum propagari, ut
inexorabile jugum durissimæ servitutis nos et posteri nostri
propensius evitemus, quod profecto acerbius foret propter
amœnam degustationem floridæ libertatis, quam ipse Deus nobis
contulit</i>.</p>
</div>

<div class="footnote" id="note117">
<p><span class="label"><a href="#tag117">117</a>.&#160;&#160;</span>Di edifizj gotici, nelle diverse gradazioni di questo stile,
in Sicilia, si hanno in Palermo la Matrice 1169, la Martorana
1139, la Cappella palatina 1130, San Cataldo 1161, San Salvadore
1198, la cattedrale di Catania 1170, il duomo di Monreale
1186, la cattedrale di Cefalù 1131; a Roma Santo Spirito in
Saxia 1198, San Giovanni e Paolo, Sant’Antonio abate, Santa
Pudenziana 1130, Santa Maria Transtevere 1139. Inoltre San
Nicolò di Bari 1197; la cattedrale di San Leo 1173; quella di
Ferrara 1135; la torre della Garisenda a Bologna 1110; Fonte
Branda a Siena 1193, e il duomo di questa città 1180; a Pistoja
San Salvadore 1150, Sant’Andrea 1166, la facciata di San Bartolomeo
1167 e di San Giovanni; a Pisa Sant’Andrea 1110, la
torre inclinata 1174, il battistero 1153, San Matteo 1125. A
Genova si comincia San Lorenzo 1199; a Piacenza la cattedrale
1117; a Parma il battistero 1196; a Padova Santa Sofia
verso il 1200, e il battistero nel 1167; a Cremona la cattedrale
nel 1107; presso Milano la chiesa di Chiaravalle 1135; a Bergamo
Santa Maria Maggiore 1134, e là vicino San Tommaso
di Almenno 1100. Poi nel secolo <span class="smcap lowercase">XIII</span> Santa Maria del Fiore a
Firenze 1298; San Francesco d’Assisi 1226; a Padova il Santo
1231; a Roma la Minerva 1280; a Siena la facciata del duomo
1284; il duomo d’Orvieto 1290; d’Arezzo 1256; il camposanto
di Pisa 1278, e Santa Maria della Spina 1230; Santa Maria
Novella 1279, e Santa Croce 1294 a Firenze; a Napoli il
duomo 1280; il battistero di Bergamo 1275; il campanile di
Cremona 1284; a Milano Sant’Eustorgio 1278, San Marco 1254,
la piazza dei Mercanti 1233; a Venezia i Frari e San Giovanni
e Paolo 1246; la cattedrale di Vicenza 1260; ad Arezzo Santa
Maria dei Servi 1286, Santa Margherita da Cortona 1297; Or
San Michele 1284, la Santissima Trinità 1250, e il palazzo
vecchio a Firenze; la facciata di San Lorenzo a Genova 1260;
Santa Maria del Popolo a Roma 1277. Al <span class="smcap lowercase">XIV</span> secolo appartengono
Santa Anastasia, il duomo di Verona e San Pietro martire,
San Fermo Maggiore; a Pavia il Carmine 1373; a Venezia il
campanile dei Frari 1361, Santo Stefano 1325, il palazzo ducale
1350; a Firenze, oltre i restauri d’Or San Michele e le cappelle
della Madonna 1348 e di Sant’Anna 1349, la loggia dei Lanzi
1355, la Certosa 1314; San Martino di Lucca restaurato 1308;
San Martino di Pisa 1332; il campanile di Pistoja 1301; il
duomo di Prato 1312; quel di Perugia 1300; il palazzo Pepoli
a Bologna 1344; Santa Chiara di Napoli 1328.</p>
</div>

<div class="footnote" id="note118">
<p><span class="label"><a href="#tag118">118</a>.&#160;&#160;</span>Vedi marchese <span class="smcap">Ferdinando Canonici</span>, <i>Studj sulla cattedrale
di Ferrara</i>, Venezia 1845.</p>
</div>

<div class="footnote" id="note119">
<p><span class="label"><a href="#tag119">119</a>.&#160;&#160;</span>Fu primamente pubblicato dal <span class="smcap">Del Migliore</span> nella
<i>Firenze Illustrata</i> 1684, e se anche non è autentico, fu pensato
e scritto di quei tempi.
</p>

<p>
Ecco la cronologia di Santa Maria del Fiore:
</p>

<table class="gener" summary="">
 <tr>
  <td>1294.</td> <td>Si decreta il rinnovamento dell’antica chiesa di S. Riparata.</td>
 </tr>
 <tr>
  <td>1296.</td> <td>È benedetta la prima pietra, e l’iscrizione dice:</td>
 </tr>
 <tr>
  <td>&#160;</td> <td><i>Annis millenis, centum, bis octo nogenis</i></td>
 </tr>
 <tr>
  <td>&#160;</td> <td><i>Venit legatus Roma bonitate donatus,</i></td>
 </tr>
 <tr>
  <td>&#160;</td> <td><i>Qui lapidem fixit fundo simul et benedixit, etc.</i></td>
 </tr>
 <tr>
  <td>1334.</td> <td>Giotto è nominato architetto; si comincia il campanile.</td>
 </tr>
 <tr>
  <td>1350.</td> <td>Si ripiglia il lavoro, interrotto per la peste.</td>
 </tr>
 <tr>
  <td>1364.</td> <td>Si fanno le volte.</td>
 </tr>
 <tr>
  <td>1393.</td> <td>Si crea una balìa per provvedere a costruir la cupola.</td>
 </tr>
 <tr>
  <td>1420.</td> <td>Brunelleschi è nominato architetto della cupola</td>
 </tr>
 <tr>
  <td>1423.</td> <td>e di tutta la fabbrica.</td>
 </tr>
 <tr>
  <td>1462.</td> <td>Si finisce la lanterna.</td>
 </tr>
 <tr>
  <td>1474.</td> <td>Si mette la palla.</td>
 </tr>
 <tr>
  <td>1547.</td> <td>Si fabbrica il coro di marmo.</td>
 </tr>
 <tr>
  <td>1515.</td> <td>Si mette una facciata di legno.</td>
 </tr>
 <tr>
  <td>1588.</td> <td>Si demolisce la parte antica della facciata giottesca.</td>
 </tr>
 <tr>
  <td>1636.</td> <td>Se ne comincia una nuova, non mai compita.</td>
 </tr>
</table>

<p>
Dicono che Arnolfo sotto l’edifizio aprisse grandi pozzi, acciocchè
i gas elastici, sviluppati per azione del fuoco centrale,
vi trovassero libera uscita; fatto notevole nella fisica d’allora.</p>
</div>

<div class="footnote" id="note120">
<p><span class="label"><a href="#tag120">120</a>.&#160;&#160;</span>Sono de’ più curiosi documenti dell’arte i sedici progetti
della facciata, che stanno nella residenza della reverenda fabbrica,
disegni originali de’ primarj architetti. Dove giova avvertire
che i migliori maestri non palesarono per lo stile gotico
quel disprezzo, che poi parve un indizio di buon gusto. Palladio,
interrogato sulla facciata di San Petronio, voleva si conservasse
il basamento, e s’acconciasse il restante all’aria generale
dell’edifizio; e mostrò come di gotico sieno bellissime
fabbriche per l’Italia. Sul fatto medesimo Pellegrino Tibaldi
asserisce che «li precetti di essa architettura sono più ragionevoli
di quello che altri pensa». Vedi molte delle lettere del
vol. <span class="smcap lowercase">III</span> del <i>Carteggio d’artisti</i> del Gaye, e singolarmente i
numeri <span class="smcap lowercase">CCXCV, CCCXLIX, CCCLXXX</span>. Principale attenzione merita
il numero <span class="smcap lowercase">CCCCVIII</span>, ove si discute sui modi di coprire San Petronio,
alcuni volendo ridurlo secondo Vitruvio, altri mantenere
la foggia <i>tedesca</i>.</p>
</div>

<div class="footnote" id="note121">
<p><span class="label"><a href="#tag121">121</a>.&#160;&#160;</span>Un’iscrizione (si noti che in molti edifizj già si trovano
iscrizioni italiane) dice: <i>El principio dil domo de Milano fu nell’anno
1386</i>. È certo più moderna; e nel decreto 1387, 16 ottobre,
leggesi: <i>Ad utilitatem et debitum ordinem fabrica majoris
ecclesiæ Mediolani, quæ de novo, Deo propitio et intercessione
ejusdem Virginis gloriosæ, sub ejus vocabulo</i>, <span class="smcap lowercase">JAM MULTIS RETRO
TEMPORIBUS INITIATA EST</span>, <i>quae nunc, divina inspiratione et suo
condigno favore, fabricatur, et ejus gratia mediante, feliciter
perficietur</i>.
</p>

<p>
Negli <i>Annales archéologiques</i> del 1845, sostenendosi l’origine
francese dell’architettura ogivale, è asserito che dal nord della
Francia vennero chiamati gli architetti a tracciare il piano
d’essa metropolitana, e si nomina specialmente Filippo Bonaventura
di Parigi. Gli archivj patrj ajutano scarsamente a conoscere
i primi architetti: ma nella prima adunanza di cui
abbiamo gli atti, nel 1388 si trovano gl’ingegneri Simone da
Orsenigo direttore dei lavori, Marco, Giacomo, Zeno, Bonino
da Campione, Guarnerio da Sirtori, Ambrogio Ponzone; tutti
però mostrano decidere sopra un disegno d’un altro. Chi era
quest’altro? la tradizione nomina un Gamodia; ma Enrico di
Gmunden non venne che nel 1392, quando il lavoro già era
inoltrato; disapprovò tutto, espose al pubblico un modello d’un
capitello dei piloni; ma che altro facesse, non consta.
</p>

<p>
Essi Annali (p. 140) dicono: <i>Tous les architectes de ce célèbre
édifice sont connus, depuis le premier jusqu’au dernier. Dès la
seconde année des travaux, Philippe Bonaventure de Paris devenait
maître de l’œuvre, et conservait la maîtrise pendant
huit ans, jusqu’à ce que des événements politiques (l’expédition du
comte d’Armagnac) le fissent exiler de l’Italie, ainsi que les
autres Français qui travaillaient sous sa direction</i>. Asserzioni
gratuite. Nel 1390 diffatti è un protocollo <i>quod cassetur magister
Nicolaus de Bonaventis</i> (forse è abbreviato) <i>inzign. a salario
quod sibi datur pro fabr. et tollatur ab opere ipsius fab. penitus</i>;
e torna ingegnere in capo Simone da Orsenigo. Molti Tedeschi
vi lavorarono certo, quali Giovanni de Fernach, Giovanni da
Furimburg, Pietro di Franz, Hans Marchestein, Ulrico Fusingen
o Eisingen di Ulma.
</p>

<p>
Quando rivaleva il gusto classico, Cesare Cesariano pretese
riscontrare i precetti di Vitruvio in quella <i>maxima sacra ede
baricefala</i>; nella quale, a dir suo, ricorrono i numeri simbolici
7, 10, 12; cinquanta piedi da un pilone all’altro dell’arcata;
cinquanta si elevano le colonne, metà le navi piccole, il triplo
la facciata; e tutto l’edifizio è tre volte la larghezza totale;
sette finestre ha il coro, e due volte sette colonne fiancheggiano
le navate.</p>
</div>

<div class="footnote" id="note122">
<p><span class="label"><a href="#tag122">122</a>.&#160;&#160;</span>V’è scritto:
</p>

<div class="poem"><div class="stanza">
<p class="i01"><i>Cosmas et filii Lucas, et Jacobus alter,</i></p>
<p class="i01"><i>Romani cives in marmoris arte periti,</i></p>
<p class="i01"><i>Hoc opus explerunt abatis tempore Landi.</i></p>
</div></div>

<p>
Lando fu abate nel 1235.</p>
</div>

<div class="footnote" id="note123">
<p><span class="label"><a href="#tag123">123</a>.&#160;&#160;</span>Sono qualificate di turrita Pavia, Volterra, Cremona,
Siena, principalmente Bologna. Vedi <span class="smcap">Gozzadini</span>, <i>Delle torri
gentilizie di Bologna</i>.</p>
</div>

<div class="footnote" id="note124">
<p><span class="label"><a href="#tag124">124</a>.&#160;&#160;</span>In Santa Restituta, attigua al duomo di Napoli, mostrano
la Madonna del Principio a musaico, come fatto ai tempi di
Costantino. Ma l’iscrizione smentisce la tradizione, dicendo:
</p>

<div class="poem"><div class="stanza">
<p class="i01"><i>Annis dat clerus jam instaurator partenopensis</i></p>
<p class="i01"><i>Mille tricentenis undenis bisque retensis.</i></p>
</div></div>

<p>
E ancor più difficilmente vi si legge: <i>Hoc opus fecit Lellus</i>. Ivi
nella cappella di San Giovanni in Fonte sono pitture del 550.</p>
</div>

<div class="footnote" id="note125">
<p><span class="label"><a href="#tag125">125</a>.&#160;&#160;</span>Il Rosini dubita dell’autore o del tempo, atteso che sieno
troppo rozze: egli non vide quelle di Monreale.</p>
</div>

<div class="footnote" id="note126">
<p><span class="label"><a href="#tag126">126</a>.&#160;&#160;</span></p>

<div class="poem"><div class="stanza">
<p class="i01"><i>Quicquid auro vel argento</i></p>
<p class="i02">  <i>Et metallis ceteris,</i></p>
<p class="i01"><i>Quicquid lignis ex diversis</i></p>
<p class="i02">  <i>Et marmore candido,</i></p>
<p class="i01"><i>Nullus unquam sic peritus</i></p>
<p class="i02">  <i>In tantis operibus.</i></p>
<p class="i01"><i>Horologium nocturnum</i></p>
<p class="i02">  <i>Nullus ante viderat,</i></p>
<p class="i01"><i>Et invenit argumentum,</i></p>
<p class="i02">  <i>Et primum fundaverat.</i></p>
</div></div>

<p>
Si avverta la rima alla francese, cioè come se l’accento
cadesse sempre sull’ultima sillaba.</p>
</div>

<div class="footnote" id="note127">
<p><span class="label"><a href="#tag127">127</a>.&#160;&#160;</span>Al tempo del Meschinello contenea milletrecento perle,
quattrocento granate, novanta ametiste, trecento zaffiri, trecento
smeraldi, quindici balasci, quattro topazj, due cammei
preziosissimi, incastonati in oro.</p>
</div>

<div class="footnote" id="note128">
<p><span class="label"><a href="#tag128">128</a>.&#160;&#160;</span></p>

<div class="poem"><div class="stanza">
<p class="i01"><i>Munere divino, decus et laus sit Peregrino</i></p>
<p class="i01"><i>Talia qui sculpsit; opus ejus ubique refulsit.</i></p>
</div></div>
</div>

<div class="footnote" id="note129">
<p><span class="label"><a href="#tag129">129</a>.&#160;&#160;</span>Per quelle opere riceveva soldi otto al giorno; il suo
figlio Giovanni quattro; sei gli altri allievi.</p>
</div>

<div class="footnote" id="note130">
<p><span class="label"><a href="#tag130">130</a>.&#160;&#160;</span>La cronologia di queste opere è emendata dal Rosini,
<i>St. della pittura italiana esposta coi monumenti</i>, Pisa 1840 e
seg., e dal p. Marchesi. Vedi pure <span class="smcap">Davia</span>, <i>Mem. storico-artistiche
intorno all’arca di San Domenico</i>. Bologna 1838.</p>
</div>

<div class="footnote" id="note131">
<p><span class="label"><a href="#tag131">131</a>.&#160;&#160;</span>Il Davia trovò il documento originale, con cui i frati
Minori nel 1288 ne danno la commissione a questi, per ducati
2150 d’oro.</p>
</div>

<div class="footnote" id="note132">
<p><span class="label"><a href="#tag132">132</a>.&#160;&#160;</span>Egidio Boucher nel 1612 vedeva quelle pitture ad
Aquisgrana, e vi lesse questi versi:
</p>

<div class="poem"><div class="stanza">
<p class="i01"><i>A patriæ nido rapuit me tertius Otto</i>....</p>
<p class="i01"><i>Claret Aquisgranæ tua qua valeat manus arte.</i></p>
</div></div>

<p>
E nel suo epitafio:
</p>

<div class="poem"><div class="stanza">
<p class="i01"><i>Qua probat arte manus dat Aquis dat cernere planum</i></p>
<p class="i02">  <i>Picta domus Karoli rara sub axe poli.</i></p>
</div></div>
</div>

<div class="footnote" id="note133">
<p><span class="label"><a href="#tag133">133</a>.&#160;&#160;</span>In Napoli vedeasi Federico II in trono, e Pier delle
Vigne in cattedra, e lor davanti il popolo che chiedeva giustizia
con questi versi:
</p>

<div class="poem"><div class="stanza">
<p class="i01"><i>Cæsar amor legum, Federice piissime regum,</i></p>
<p class="i01"><i>Causarum telas, nostras resolve querelas:</i></p>
</div></div>

<p>
e Federico additando Pietro, rispondeva:
</p>

<div class="poem"><div class="stanza">
<p class="i01"><i>Pro vestra lite censorem juris adite.</i></p>
<p class="i01"><i>Hic est, jura dabit, vel per me danda rogabit:</i></p>
</div></div>

<p>
e a Pietro usciva di bocca:
</p>

<div class="poem"><div class="stanza">
<p class="i01"><i>Vinea cognomen, Petrus judex est tibi nomen.</i></p>
</div></div>

<p>
Le pitture di Subiaco si sa dalle cronache che furono fatte
sotto i papi Innocenzo III, Onorio III, Gregorio IX, cioè dal
1198 al 1241. Ora vi si legge <i>magister Consulus pinxit hoc
opus</i>. Sarebbe dunque un pittore antichissimo, romano probabilmente
di nazione come di nome; e se tutte son di sua mano,
mostrerebbero che già staccavasi dalla secchezza de’ Bisantini.</p>
</div>

<div class="footnote" id="note134">
<p><span class="label"><a href="#tag134">134</a>.&#160;&#160;</span>La repubblica di Perugia nel 1297 ordinò di cancellare
tali ritratti. Altre volte si effigiavano i condannati: nel bando
di Federico II contro Verona il 1239 è detto che i ribelli erano
ritratti nella sala. Altre pitture si ordinarono nella sala della
Ragione di Padova.</p>
</div>

<div class="footnote" id="note135">
<p><span class="label"><a href="#tag135">135</a>.&#160;&#160;</span>L’Escalopier fece nel 1843 a Parigi una nuova edizione
di quest’opera, attentamente collazionata e con versione francese
e note: esso la crede d’autore tedesco. Guichard vi unì
una dissertazione sull’autore, ch’e’ collocherebbe tra il fine del
<span class="smcap lowercase">XII</span> e il principiare del <span class="smcap lowercase">XIII</span> secolo. Vedasi i capi <i>De coloribus et
de arte colorandi vetra</i>, e <i>De rubricandis ostiis et de oleo lini</i>.
Poi in quello <i>De coloribus oleo et gummi terendis</i> scrive: <i>Omnia
genera colorum eodem genere olei teri et poni possunt in opere
ligneo, in his tantum rebus quæ sole siccari possunt, quia, quotiescumque
unum colorem imposueris, alterum ei superponere
non potes, nisi prior exsiccetur, quod in imaginibus diuturnum
et tædiosum nimis est. Si autem volueris opus tuum festinare,
sume gummi quod exit de arbore ceraso vel pruno, et concidens
illud minutatim, pone in vas fictile, et aquam abundanter infunde,
et pone ad solem, sive super carbones in hieme, donec
gummi liquefiat, et ligno rotundo diligenter commisce; deinde
cola per pannum, et inde tere colores et impone. Omnes colores
et misturæ eorum hoc gummi teri et poni possunt, præter minium
et cerussam et carmin, qui cum claro ovi terendi et ponendi
sunt</i>.</p>
</div>

<div class="footnote" id="note136">
<p><span class="label"><a href="#tag136">136</a>.&#160;&#160;</span>Giovanni pisano in Sant’Andrea di Pistoja scrisse:
</p>

<div class="poem"><div class="stanza">
<p class="i01"><i>Laude Dei trini rem ceptam copulo fini;</i></p>
</div></div>

<p>
a Pisa:
</p>

<div class="poem"><div class="stanza">
<p class="i01"><i>Laudo Deum verum, per quem sunt optima rerum,</i></p>
<p class="i01"><i>Qui dedit has puras homini formare figuras;</i></p>
</div></div>

<p>
a Castel San Pietro presso Pisa:
</p>

<div class="poem"><div class="stanza">
<p class="i01"><i>Magister Johannes... fecit ad honorem Dei et sancti Petri apostoli;</i></p>
</div></div>

<p>
a San Paolo fuor delle mura:
</p>

<div class="poem"><div class="stanza">
<p class="i01"><i>Summe Deus, tibi hic abbas Bartholomæus</i></p>
<p class="i01"><i>Fecit opus fieri, sibi te dignare mereri.</i></p>
</div></div>

<p>
Duccio di Buoninsegna sotto la tavola del duomo di Siena
pose:
</p>

<div class="poem"><div class="stanza">
<p class="i01"><i>Mater sancta Dei, sis causa senis requiei.</i></p>
<p class="i01"><i>Sis Ducio vita te quia pinxit ita.</i></p>
</div></div>

<p>
Gelasio di Nicolò a Ferrara:
</p>

<div class="poem"><div class="stanza">
<p class="i01"><i>Jesù spos dilet, a ti me rachomando, doname fede.</i></p>
</div></div>

<p>
Sotto al quadro di Guido da Siena nella sua patria leggerebbero:
</p>

<div class="poem"><div class="stanza">
<p class="i01"><i>Me Guido de Senis diebus pinxit amœnis</i></p>
<p class="i01"><i>Quem Christus lenis nullis velit agere pænis</i></p>
<p class="i03">        <i>Anno D.</i> <span class="smcap lowercase">MCCXXI</span>.</p>
</div></div>

<p>
Ma la critica obbliga a leggere <span class="smcap lowercase">MCCLXXXI</span>.</p>
</div>

<div class="footnote" id="note137">
<p><span class="label"><a href="#tag137">137</a>.&#160;&#160;</span><span class="smcap">Biscioni</span>, <i>Lettere di santi e beati fiorentini</i>.</p>
</div>

<div class="footnote" id="note138">
<p><span class="label"><a href="#tag138">138</a>.&#160;&#160;</span>Il signor Raynouard (<i>Choix des poésies originales des Troubadours</i>)
la sostiene: ma i medesimi accidenti incontransi nel
valacco, ben distinto dal romanzo. Il Perticari si valse degli
argomenti stessi per umiliare Firenze col derivare il parlar
nostro dal provenzale.</p>
</div>

<div class="footnote" id="note139">
<p><span class="label"><a href="#tag139">139</a>.&#160;&#160;</span>Pier d’Alvernia, presso <span class="smcap">Millot</span>, <i>Storia de’ Trovadori</i>.
Una raccolta di poeti provenzali nella biblioteca di Modena,
fatta fin dal 1254, porta quest’annotazione: «Maestro Ferrari
fu da Ferrara e giullare; e s’intendeva meglio di trovare ossia
poetar provenzale, che altro uomo che fosse mai in Lombardia;
e meglio intendeva la lingua provenzale, e sapea molto bene di
lettere, e nello scrivere non aveva persona che il pareggiasse.
Fece di molti buoni libri e belli. Cortese uomo fu di sua persona;
andò e volentieri servì a baronie cavalieri, ed a’ suoi
tempi stette nella casa d’Este; e quando accadeva che i marchesi
facessero festa e corte, vi concorrevano i giullari che s’intendevano
di lingua provenzale, e convenivano a lui, e il chiamavano
maestro. E se alcuno ci venìa che s’intendesse meglio
degli altri, e che facessero quistioni del trovar suo e d’altri,
maestro Ferrari gli rispondeva all’improvviso, in maniera ch’egli
era il primo campione della corte del marchese d’Este. Da giovane
attese ad una donna che avea nome madonna Turca, e
per lei fece di molte buone cose. Venuto vecchio, poco andava
attorno, pure si conduceva a Trevigi, a messer Gerardo da
Camino ed a’ suoi figliuoli, che gli facean grand’onore e accoglienze
e regali».</p>
</div>

<div class="footnote" id="note140">
<p><span class="label"><a href="#tag140">140</a>.&#160;&#160;</span>Vedi il nostro <i>Ezelino da Romano, storia d’un Ghibellino
esumata da un Guelfo</i>.</p>
</div>

<div class="footnote" id="note141">
<p><span class="label"><a href="#tag141">141</a>.&#160;&#160;</span>Ecco qualche strofa della Barca:
</p>

<div class="poem"><div class="stanza">
<p class="i01"><i>De quatre element ha Dio lo mont formà,</i></p>
<p class="i01"><i>Fuoc, ayre, ayga e terra son nomà.</i></p>
<p class="i01"><i>Stelas e planetas fey de fuoc,</i></p>
<p class="i01"><i>L’aura e lo vent han en l’ayre lor luoc.</i></p>
<p class="i01"><i>L’ayga produy li oysel e li peyson,</i></p>
<p class="i01"><i>La terra li jument e li om fellon.</i></p>
<p class="i01"><i>La terra es lo plus vil de li quatre element,</i></p>
<p class="i01"><i>De la cal fo fayt Adam paire de tota gent.</i></p>
<p class="i01"><i>O fang, o polver, or te ensuperbis!</i></p>
<p class="i01"><i>O vaysel de miseria, or te enorgolhis!</i></p>
<p class="i01"><i>Hornate ben, e quer vana beotà (beltà),</i></p>
<p class="i01"><i>La fin te mostrare que tu aures obrà.</i></p>
</div></div>

<p>
<span class="smcap">V. Raynouard</span>, t. <span class="smcap lowercase">II</span>. p. 103. Ma dell’età di quelle molto si dubita.</p>
</div>

<div class="footnote" id="note142">
<p><span class="label"><a href="#tag142">142</a>.&#160;&#160;</span><span class="smcap">Tiraboschi</span>, <span class="smcap lowercase">IV</span>. 51; e il nostro Cap. <span class="smcap lowercase">XC</span>, nota 20.</p>
</div>

<div class="footnote" id="note143">
<p><span class="label"><a href="#tag143">143</a>.&#160;&#160;</span></p>

<div class="poem"><div class="stanza">
<p class="i01"><i>Sim licet agrestis, tenuique propagine natus,</i></p>
<p class="i02">  <i>Non vacat omnimoda nobilitate genus.</i></p>
<p class="i01"><i>Non præsigne genus, nec clarum nomen avorum,</i></p>
<p class="i02">  <i>Sed probitas vera nobilitate viget.</i></p>
</div></div>
</div>

<div class="footnote" id="note144">
<p><span class="label"><a href="#tag144">144</a>.&#160;&#160;</span>Il padre Spotorno lo difende mostrando che i passi insulsi
vi furono interpolati.</p>
</div>

<div class="footnote" id="note145">
<p><span class="label"><a href="#tag145">145</a>.&#160;&#160;</span>«Questa presente opera è stata impressa per Antonio de
Alexandria della Paglia, Bartholomeo de Fossombrono de la
Marcha, et marchesino di Salvioni milanese, nella inclita città,
di Venexia, negli anni del incarnatione <span class="smcap lowercase">MCCCCLXXXI</span>». A correzione
del Crescimbeni e del Tiraboschi vedi <i>Il Maurolico</i>,
giornale di Messina, nel novembre 1833.</p>
</div>

<div class="footnote" id="note146">
<p><span class="label"><a href="#tag146">146</a>.&#160;&#160;</span></p>

<div class="poem"><div class="stanza">
<p class="i01"><i>Seu cantare juvat, seu ter pede læta ferire</i></p>
<p class="i01"><i>Carmina</i>...</p>
<p class="i09">                 <span class="smcap">Calpurnio</span>, Ecl. <span class="smcap lowercase">IV</span>.</p>

</div><div class="stanza">
<p class="i01"><i>Dumque rudem præbente modum tibicine thusco</i></p>
<p class="i01"><i>Ludius æquatam ter pede pulsat humum.</i></p>
<p class="i09">                 <span class="smcap">Ovidio</span>, Ars. am.</p>
</div></div>
</div>

<div class="footnote" id="note147">
<p><span class="label"><a href="#tag147">147</a>.&#160;&#160;</span></p>

<div class="poem"><div class="stanza">
<p class="i01"><i>Gallias Cæsar subegit, Nicomedes Cæsarem etc.</i></p>
<p class="i01"><i>Ego nolo Florus esse etc.</i></p>
</div></div>

<p>
e così il notissimo epigramma:
</p>

<div class="poem"><div class="stanza">
<p class="i01"><i>Animula, vagula, blandula.</i></p>
</div></div>

<p>
Orazio, tutto greca umanità, chiama orrido il verso saturnio;
ma confessa che, malgrado de’ grecanici, si conservava ancora
al suo tempo:
</p>

<div class="poem"><div class="stanza">
<p class="i10">                      <i>Horridus ille</i></p>
<p class="i01"><i>Defluxit numerus saturnius, et grave virus</i></p>
<p class="i01"><i>Munditiæ pepulere; sed in longum tamen ævum</i></p>
<p class="i01"><i>Manserunt, <span class="upright">hodieque manent</span> vestigia ruris.</i></p>
<p class="i11">                 Ep. <span class="smcap lowercase">I</span>. lib. 2.</p>
</div></div>
</div>

<div class="footnote" id="note148">
<p><span class="label"><a href="#tag148">148</a>.&#160;&#160;</span>Ovidio amava cominciare col dattilo, Virgilio collo spondeo;
Claudiano gli alterna, e per lo più il primo piede è dattilo,
spondeo il quarto. La cesura nel secolo d’oro trovasi dopo il
secondo piede; Claudiano la mette dopo il primo e dopo il terzo.
Al tempo della decadenza si volle sempre terminato il verso
con un bisillabo.</p>
</div>

<div class="footnote" id="note149">
<p><span class="label"><a href="#tag149">149</a>.&#160;&#160;</span>San Paolino d’Aquileja prega il lettore a perdonargli
<i>cum aut per incuriam brevem pro longa, aut longam pro brevi</i>
trovasse; e Fortunato di Valdobbiadene:
</p>

<div class="poem"><div class="stanza">
<p class="i01"><i>Posthabui leges, ferulas et munia metri;</i></p>
<p class="i01"><i>Non puto grande scelus, si syllaba longa brevisque</i></p>
<p class="i01"><i>Altera in alterius dubia statione locetur.</i></p>
</div></div>
</div>

<div class="footnote" id="note150">
<p><span class="label"><a href="#tag150">150</a>.&#160;&#160;</span>Ne occorrono in questo volume frequenti esempj. — Nel
Fabretti leggiamo quest’epitafio:
</p>

<div class="poem"><div class="stanza">
<p class="i01"><i>Nome fuit nomen; hæsit nascenti Cosuccia,</i></p>
<p class="i02">  <i>Utraque et hoc titulo nomina significo.</i></p>
<p class="i02">  <i>Vixi parum, dulcisque fui dum vixi parenti;</i></p>
<p class="i02">  <i>Hoc titulo tegor, debita persolui.</i></p>
<p class="i01"><i>Quisque legis titulum, sentis quam vixerim parum,</i></p>
<p class="i02">  <i>Hoc peto nunc dicas, Sit tibi terra levis.</i></p>
</div></div>
</div>

<div class="footnote" id="note151">
<p><span class="label"><a href="#tag151">151</a>.&#160;&#160;</span>Omero: Ἒσπετε νῦν, μοῦσαι, ὀλύμπια δόματ’ ἔχουσαι.
</p>

<p>
Spessissime sono le rime ne’ Greci, e massime nell’<i>Edipo a
Colono</i> e nelle Trachinie di Sofocle.
</p>

<div class="poem"><div class="stanza">
<p class="i01">Orazio: <i>Non satis est pulchra esse poemata: dulcia sunto,</i></p>
<p class="i04">        <i>Et quocumque volent animum auditoris agunto.</i></p>
<p class="i01">Virgilio: <i>Cornua velatarum obvertimus antennarum.</i></p>
<p class="i01">Ovidio: <i>Quot cœlum stellas tot, habet tua Roma puellas.</i></p>
<p class="i01">Properzio:  <i>Non non humani sunt partus talia dona;</i></p>
<p class="i06">            <i>Ista deûm mentes non peperere bona.</i></p>
</div></div>

<p>
Si sarebbe infiniti a volerli addur tutti; ma non isfugga che
la prima ode d’Orazio è quasi tutta rimata colle rime imperfette.
Son pure notissimi i quattro versi di Virgilio:
</p>

<div class="poem"><div class="stanza">
<p class="i01"><i>Sic quos non vobis fertis aratra boves</i> etc.;</p>
</div></div>

<p>
e questi di Ennio presso Cicerone, <i>Tuscul.</i>:
</p>

<div class="poem"><div class="stanza">
<p class="i01"><i>Hæc omnia vidi inflammari,</i></p>
<p class="i01"><i>Priamo vitam evitari,</i></p>
<p class="i01"><i>Jovis aram sanguine turpari.</i></p>
</div></div>
</div>

<div class="footnote" id="note152">
<p><span class="label"><a href="#tag152">152</a>.&#160;&#160;</span>Così san Colombano:
</p>

<div class="poem"><div class="stanza">
<p class="i01"><i>Differentibus vitam mors incerta surripit;</i></p>
<p class="i01"><i>Omnes superbos vagos mœror mortis corripit.</i></p>
</div></div>
</div>

<div class="footnote" id="note153">
<p><span class="label"><a href="#tag153">153</a>.&#160;&#160;</span>In un antifonario bencorense, del <span class="smcap lowercase">VII</span> od <span class="smcap lowercase">VIII</span> secolo, il
Muratori trovava questi versi di rima perfetta:
</p>

<div class="poem"><div class="stanza">
<p class="i01"><i>Vere regalis aula — variis gemmis ornata,</i></p>
<p class="i01"><i>Gregisque Christi caula — Patre summo servata.</i></p>
</div></div>

<p>
Pier Damiani nel 1053 ne usava di perfette ed imperfette:
</p>

<div class="poem"><div class="stanza">
<p class="i01"><i>Ave David fil</i>ia — <i>sancta mundo n</i>ata,</p>
<p class="i01"><i>Virgo prudens, sobr</i>ia — <i>Joseph despons</i>ata.</p>
<p class="i01"><i>Ad salutem omn</i>ium — <i>in exemplum d</i>ata</p>
<p class="i01"><i>Supernorum civ</i>ium — <i>consors jam prob</i>ata.</p>
</div></div>

<p>
E altrove:
</p>

<div class="poem"><div class="stanza">
<p class="i01"><i>O miseratrix — o dominatrix — præcipe dictu</i></p>
<p class="i01"><i>Ne devastemur — ne lapidemur — grandinis ictu.</i></p>
</div></div>
</div>

<div class="footnote" id="note154">
<p><span class="label"><a href="#tag154">154</a>.&#160;&#160;</span>Frà Jacopone da Todi compose quinarj sdruccioli:
</p>

<div class="poem"><div class="stanza">
<p class="i01"><i>Cur mundus militat sub vana gloria,</i></p>
<p class="i01"><i>Cujus prosperitas est transitoria?</i></p>
<p class="i01"><i>Tam cito labitur ejus præsentia,</i></p>
<p class="i01"><i>Quam vasa figuli quæ sunt fragilia etc.</i></p>
</div></div>
</div>

<div class="footnote" id="note155">
<p><span class="label"><a href="#tag155">155</a>.&#160;&#160;</span></p>

<div class="poem"><div class="stanza">
<p class="i01"><i>Dulce et decorum est pro patria mori,</i></p>
<p class="i01"><i>Jam satis terræ nivis atque diræ...</i></p>
<p class="i01"><i>Ibis liburnis inter alta navium...</i></p>
<p class="i10">                      Orazio.</p>

</div><div class="stanza">
<p class="i01"><i>Phaselus ille quem videtis, hospites...</i></p>
<p class="i10">                      Catullo.</p>
</div></div>
</div>

<div class="footnote" id="note156">
<p><span class="label"><a href="#tag156">156</a>.&#160;&#160;</span></p>

<div class="poem"><div class="stanza">
<p class="i01">La partenza che fo dolorosa</p>
<p class="i02">  E penosa — più ch’altra m’ancide,</p>
<p class="i02">  Per mia fide — a voi dà bel diporto.</p>
</div></div>
</div>

<div class="footnote" id="note157">
<p><span class="label"><a href="#tag157">157</a>.&#160;&#160;</span>È nell’Allacci, <i>Poeti antichi</i>, dove n’ha pure due di Cecco
Nuccoli da Perugia, con tre terzetti.</p>
</div>

<div class="footnote" id="note158">
<p><span class="label"><a href="#tag158">158</a>.&#160;&#160;</span>Prima di lui abbiamo l’ottava in Tibaldo conte di Champagne
presso <span class="smcap">Pasquier</span>, <i>Recherches de la France</i>, Parigi 1617.
Anche fra gli Arabi se ne trova.</p>
</div>

<div class="footnote" id="note159">
<p><span class="label"><a href="#tag159">159</a>.&#160;&#160;</span></p>

<div class="poem"><div class="stanza">
<p class="i01">Frà Bonvexin de Riva che sta in borgo Legnano,</p>
<p class="i01">D’ le cortesie de desco ne disette primano;</p>
<p class="i01">D’ le cortesie cinquanta che s’ dè usare a desco</p>
<p class="i01">Frà Bonvexin de Riva ne parla mo de fresco.</p>
</div></div>

<p>
Dello stesso Buonvicino il codice Nº 92 della biblioteca Ambrosiana
contiene una <i>disputatio Roxe et Viole</i>, che comincia:
</p>

<div class="poem"><div class="stanza">
<p class="i01">In nome de Dio grande e de Bonaventura,</p>
<p class="i01">Chilò (<i>qui</i>) si da comenzo a una legenda pura</p>
<p class="i01">De gran zoya e solazo: zaschun sì n’abia cura</p>
<p class="i01">D’imprender ste parole de dolze nudridura.</p>
</div></div>

<p>
Altri versi suoi cantano la <i>dignitade de la glorioxa vergine
Maria</i>:
</p>

<div class="poem"><div class="stanza">
<p class="i02">  Quella viola olente, quella roxa fioria,</p>
<p class="i01">Quella è bianchissim lilio, quella è gemma fornia,</p>
<p class="i01">Quella è nostra advocata, nostra speranza e via,</p>
<p class="i01">Quella è piena de gratia, piena de cortexia...</p>
<p class="i02">  Quella è salut del mondo, vaxello de deitade,</p>
<p class="i01">Vaxello pretioxissim, e pien d’ogni bontade,</p>
<p class="i01">Vergen sopra la vergen, soprana per beltade,</p>
<p class="i01">Magistra d’ cortexia, et de grande humiltade ecc.</p>
</div></div>

<p>
Se ne hanno pure varie leggende, di san Cristoforo, di santa
Lucia, dello schiavo Dalmasina. Quest’ultima comincia:
</p>

<div class="poem"><div class="stanza">
<p class="i02">  Intendete, signori, sel vi piace ascoltare</p>
<p class="i01">D’uno bello sermone eo ve vollio cuntare;</p>
<p class="i01">Se voi ponete mente, ben ve porà zovare;</p>
<p class="i01">Chè sempre de la morte se dee l’uom recordare.</p>
<p class="i01">Chi serve a Jesu Cristo non può mal arrivare.</p>
<p class="i01">Lo sclavo Dalmasina per nome era chiamato,</p>
<p class="i01">E ’l fo de la Zizilia, e in Palermo el fo nato ecc.</p>
</div></div>

<p>
Quest’è il verso martelliano; e in esso fu pur dettata da
Boezio di Rinaldo aquitano la storia d’Aquila dal 1252 al 1362.
<i>Rer. It. Scrip.</i>
</p>

<p>
Non credo potermi valere d’altri poeti derivati dalle disputate
carte d’Arborea.</p>
</div>

<div class="footnote" id="note160">
<p><span class="label"><a href="#tag160">160</a>.&#160;&#160;</span>È manoscritto; e vedasi <span class="smcap">Maffei</span>, <i>Verona illustrata</i>,
par. <span class="smcap lowercase">II</span>. lib. 2.</p>
</div>

<div class="footnote" id="note161">
<p><span class="label"><a href="#tag161">161</a>.&#160;&#160;</span><i>Vulg. eloq.</i>, <span class="smcap lowercase">I</span>. 13; <i>Purg.</i>, <span class="smcap lowercase">XXIV</span>.</p>
</div>

<div class="footnote" id="note162">
<p><span class="label"><a href="#tag162">162</a>.&#160;&#160;</span>L’edizione del 1474 è citata dal <span class="smcap">Mehus</span>, <i>Vita Ambrosii
camaldolensis</i>, pag. 156. L’orrido guazzabuglio del <i>Patafio</i> che
gli si attribuisce, è almeno d’un secolo posteriore, come provò il
Dal Furia.</p>
</div>

<div class="footnote" id="note163">
<p><span class="label"><a href="#tag163">163</a>.&#160;&#160;</span><i>Convivio — De vulgari eloquio — Purg.</i>, <span class="smcap lowercase">XXVI</span>; e l’<i>Epistola
al signor Federigo</i>, comunemente ascritta al Poliziano,
ma da Apostolo Zeno con buone ragioni attribuita a Lorenzo
de’ Medici.</p>
</div>

<div class="footnote" id="note164">
<p><span class="label"><a href="#tag164">164</a>.&#160;&#160;</span></p>

<div class="poem"><div class="stanza">
<p class="i01">In un boschetto trovai pastorella</p>
<p class="i02">  Più che la stella bella, al mio parere;</p>
<p class="i02">  Capegli avea biondetti e ricciutelli,</p>
<p class="i02">  E gli occhi pien d’amor, cera rosata;</p>
<p class="i02">  Con sua verghetta pasturava agnelli,</p>
<p class="i02">  E scalza, e di rugiada era bagnata;</p>
<p class="i02">  Cantava come fosse innamorata,</p>
<p class="i02">  Era adornata di tutto piacere.</p>
<p class="i01">D’amor la salutai immantinente,</p>
<p class="i02">  E domandai se avesse compagnia;</p>
<p class="i02">  Ed ella mi rispose dolcemente</p>
<p class="i02">  Che sola sola per lo bosco gìa,</p>
<p class="i02">  E disse: Sappi quando l’augel pia,</p>
<p class="i02">  Allor desìa lo mio cuor drudo avere.</p>
<p class="i08">                Ballata <i>Era in pensier d’amor</i>.</p>
</div></div>

<p>
Gli esempj degli altri diamo nell’Appendice I.</p>
</div>

<div class="footnote" id="note165">
<p><span class="label"><a href="#tag165">165</a>.&#160;&#160;</span>Buonagiunta scriveva a Guido Guinicelli:
</p>

<div class="poem"><div class="stanza">
<p class="i01">E voi passate ogni uom di sottiglianza</p>
<p class="i01">Che non si trova già chi ben disponga;</p>
<p class="i01">Cotanto è scura vostra parlatura.</p>
</div></div>
</div>

<div class="footnote" id="note166">
<p><span class="label"><a href="#tag166">166</a>.&#160;&#160;</span><i>Vita nuova.</i> — Sono i pensieri che espresse nel sonetto,
il più bello fra gli amorosi che abbia la nostra favella, me lo
perdoni il Petrarca:
</p>

<div class="poem"><div class="stanza">
<p class="i01">Tanto gentile e tanto onesta pare</p>
<p class="i02">  La donna mia, quand’ella altrui saluta,</p>
<p class="i02">  Che ogni lingua divien tremando muta,</p>
<p class="i02">  E gli occhi non ardiscon di guardare.</p>
<p class="i01">Ella sen va, sentendosi lodare,</p>
<p class="i02">  Benignamente d’umiltà vestuta,</p>
<p class="i02">  E par che sia una cosa venuta</p>
<p class="i02">  Di cielo in terra a miracol mostrare.</p>
<p class="i01">Mostrasi sì piacente a chi la mira,</p>
<p class="i02">  Che dà per gli occhi una dolcezza al core,</p>
<p class="i02">  Che intender non la può chi non la prova;</p>
<p class="i01">E par che dalle sue labbia si mova</p>
<p class="i02">  Uno spirto soave pien d’amore,</p>
<p class="i02">  Che va dicendo all’anima, Sospira.</p>
</div></div>
</div>

<div class="footnote" id="note167">
<p><span class="label"><a href="#tag167">167</a>.&#160;&#160;</span></p>

<div class="poem"><div class="stanza">
<p class="i01">Ma quel che più ti graverà le spalle,</p>
<p class="i02">  Sarà la compagnia malvagia e scempia,</p>
<p class="i02">  Con la qual tu cadrai in questa valle:</p>
</div></div>

<p>
e altrove per avverso:
</p>

<div class="poem"><div class="stanza">
<p class="i01">Cader coi buoni è pur di laude degno.</p>
</div></div>
</div>

<div class="footnote" id="note168">
<p><span class="label"><a href="#tag168">168</a>.&#160;&#160;</span><i>Primus sensus est qui habetur per literam; alius qui
habetur per significata per literam. Et primus dicitur literalis,
secundus vero allegoricus, sive moralis. Est subjectum totius
operis, literaliter tantum accepti, status animorum post mortem
simpliciter sumptus; nam de illo et circa illum totius operis
versatur processus. Si vero accipiatur opus allegorice, subjectum
est homo prout merendo et demerendo per arbitrii libertatem
justitia praemiandi et puniendi obnoxius est. Finis totius et
partis est removere viventes in hac vita de statu miseriæ, et perducere
ad statum felicitatis.</i> Lettera a Can Grande.</p>
</div>

<div class="footnote" id="note169">
<p><span class="label"><a href="#tag169">169</a>.&#160;&#160;</span>Jacopo suo figlio nel commento inedito.</p>
</div>

<div class="footnote" id="note170">
<p><span class="label"><a href="#tag170">170</a>.&#160;&#160;</span>Le particolarità che il fanno tanto somigliare a Dante,
potrebbero essere state aggiunte dal traduttore italiano, dopo
conosciuta la Divina Commedia. Nella <i>Revue des Deux Mondes</i>,
1º 7bre 1842, si enumerano moltissime visioni dell’altro mondo
che precedettero quella di Dante. Meglio Ozanam, nel <i>Correspondant</i>
del 1843, espose <i>les sources poétiques de la Divine
Comédie</i>. Tra i moltissimi confronti ch’egli reca, è particolare
questo d’una Saga scandinava: <i>Catervatim ibant illi ad Plutonis
arcem, et gestabant onera e plumbo. Homines vidi illos qui
multos pecunia et vita spoliarunt; pectora raptim pervadebant
viris istis validi venenati dracones</i> (Solar-Liod, 63, 64). Eccovi
la città di Dite, le cappe di piombo degli ipocriti, e quel che è
più particolare, i serpenti che inseguono i masnadieri. — Nell’<i>Alphabetum
thibetanum</i> il padre Giorgi pubblicò un’immagine
dell’inferno secondo gl’indiani, che ha strana somiglianza con
quel di Dante (tav. <span class="smcap lowercase">II</span>. p. 487). L’inferno del Corano suppone
sette porte, che conducono ciascuna ad un particolare supplizio.</p>
</div>

<div class="footnote" id="note171">
<p><span class="label"><a href="#tag171">171</a>.&#160;&#160;</span></p>

<div class="poem"><div class="stanza">
<p class="i01">Pensando a capo chino</p>
<p class="i01">Perdei il gran cammino,</p>
<p class="i01">E tenni alla traversa</p>
<p class="i01">D’una selva diversa...</p>
<p class="i01">Io v’era sì invescato,</p>
<p class="i01">Che già da nullo lato</p>
<p class="i01">Poteva mover passo.</p>
<p class="i01">Così fui giunto lasso</p>
<p class="i01">E messo in mala parte;</p>
<p class="i01">Ma Ovidio per arte</p>
<p class="i01">Mi diede maestria,</p>
<p class="i01">Sì ch’io trovai tal via.</p>
<p class="i08">                  <i>Tesoretto</i>.</p>
</div></div>
</div>

<div class="footnote" id="note172">
<p><span class="label"><a href="#tag172">172</a>.&#160;&#160;</span><span class="smcap">Geremia</span>, cap. <span class="smcap lowercase">V</span>. vers. 6: <i>Percussit eos <span class="upright">leo</span> de silva;
<span class="upright">lupus</span> ad vesperam vastavit eos; <span class="upright">pardus</span> vigilans super
civitates eorum: omnis qui egressus fuerit ex eis, capietur, quia
multiplicatæ sunt prævaricationes eorum, confortatæ sunt aversiones
eorum</i>.</p>
</div>

<div class="footnote" id="note173">
<p><span class="label"><a href="#tag173">173</a>.&#160;&#160;</span>E’ dice esplicitamente che Bice è un 9, cioè un miracolo
cui radice è la santissima Trinità.</p>
</div>

<div class="footnote" id="note174">
<p><span class="label"><a href="#tag174">174</a>.&#160;&#160;</span>Sono cento canti in 14,230 versi, ripartiti in modo, che la
prima cantica è appena superata di trenta dalla seconda, e di
ventiquattro dalla terza. E a chi il supponesse caso, risponde
il poeta:
</p>

<div class="poem"><div class="stanza">
<p class="i01">Ma perchè piene son tutte le carte</p>
<p class="i02">  Ordite a questa cantica seconda,</p>
<p class="i02">  Non mi lascia più ir lo <i>fren dell’arte</i>.</p>
</div></div>
</div>

<div class="footnote" id="note175">
<p><span class="label"><a href="#tag175">175</a>.&#160;&#160;</span>In Ricardo da San Vittore, <i>de præparatione ad contemplationem</i>,
la famiglia di Giacobbe raffigura quella delle facoltà
umane; Rachele e Lia, l’intelletto e la volontà; Giuseppe e
Beniamino figli della prima, la scienza e la contemplazione,
operazioni principali dell’intelletto; Rachele muore nel partorir
Beniamino, come l’intelligenza umana svanisce nell’estasi della
contemplazione.</p>
</div>

<div class="footnote" id="note176">
<p><span class="label"><a href="#tag176">176</a>.&#160;&#160;</span></p>

<div class="poem"><div class="stanza">
<p class="i04">      Chiede consiglio da persona</p>
<p class="i01">Che vede, e vuol dirittamente, ed ama.</p>
</div></div>
</div>

<div class="footnote" id="note177">
<p><span class="label"><a href="#tag177">177</a>.&#160;&#160;</span></p>

<div class="poem"><div class="stanza">
<p class="i04">      Io mi son un, che quando</p>
<p class="i01">Amore spira, noto, e in quel modo</p>
<p class="i01">Ch’ei detta dentro, vo significando.</p>
</div></div>
</div>

<div class="footnote" id="note178">
<p><span class="label"><a href="#tag178">178</a>.&#160;&#160;</span></p>

<div class="poem"><div class="stanza">
<p class="i02">  La contingenza, che fuor dal quaderno</p>
<p class="i01">Della vostra memoria non si stende,</p>
<p class="i01">Tutta è dipinta nel cospetto eterno.</p>
<p class="i02">  Necessità però quindi non prende</p>
<p class="i01">Se non come dal viso in che si specchia,</p>
<p class="i01">Nave che per corrente giù discende.</p>
</div></div>
</div>

<div class="footnote" id="note179">
<p><span class="label"><a href="#tag179">179</a>.&#160;&#160;</span>Nella dedica a Can della Scala vuole che il titolo dell’opera
sua sia <i>Incipit Comœdia Dantis Alighierii, florentini
natione non moribus</i>. E soggiunge: — Io chiamo l’opera mia
Commedia, perchè scritta in umile modo, e per aver usato il
parlar vulgare, in cui comunicano i loro sensi anche le donnicciuole».
Ov’è a sapere che, nel <i>Vulgare eloquio</i>, distingue tre
stili, tragedia, commedia, elegia.</p>
</div>

<div class="footnote" id="note180">
<p><span class="label"><a href="#tag180">180</a>.&#160;&#160;</span>Il Boccaccio in un sonetto dice:
</p>

<div class="poem"><div class="stanza">
<p class="i01">Dante Alighieri son, Minerva oscura</p>
<p class="i01">D’intelligenza e d’arte.</p>
</div></div>
</div>

<div class="footnote" id="note181">
<p><span class="label"><a href="#tag181">181</a>.&#160;&#160;</span>L’anonimo commentatore ha: — Io scrittore udii dire a
Dante che mai rima nol trasse a dire quello che aveva in suo
proposito, ma ch’elli molte e spesse volte faceva li vocaboli dire
nelle sue rime altro che quello che erano appo gli altri dicitori
usati di esprimere». Questa è padronanza di genio, non merito,
giacchè per essa dice <i>Vermo, Giuseppo, gli idolatre, allore,
tarde, eresiarche, figliuole</i> per figliuolo, <i>egli stessi, mee, trei, si
partine, plaja, strupo, maggi, lodo, preghiero, di butto, robbi</i> e
<i>fusi</i> e <i>cola</i> e <i>agosta</i> per stupro, maggiori, lode, preghiera, di
botto, rossori, fussi, cole, augusta; dice che l’uomo si fa <i>sego</i>
per seco e <i>seguette</i> per seguì; ha liberamente finito un verso con
<i>Oh buon principio</i>, e ai due corrispondenti pone <i>scipio</i> e <i>concipio</i>,
storpiando questi anzichè modificar quello; e per comodo
o di rima o di verso mette <i>nacqui suo Julo</i>, e <i>lome</i>, e <i>fazza</i>, e
<i>Cristo abate del collegio</i>, e <i>conti</i> i santi, e <i>cive</i> di Roma ecc. Sarà
sempre pedanteria suprema il volere che ne’ sommi si ammiri
ogni cosa.</p>
</div>

<div class="footnote" id="note182">
<p><span class="label"><a href="#tag182">182</a>.&#160;&#160;</span>Crede la prima lingua creata coll’uomo, ed essere stata
l’ebraica. Al contrario, nel <i>Paradiso</i> l’avea creduta d’origine
naturale, e che fosse perita. Egli sosteneva che al primo uomo
fosser rivelate tutte le scienze:
</p>

<div class="poem"><div class="stanza">
<p class="i01">Tu credi che nel petto, onde la costa</p>
<p class="i02">  Si trasse per formar la bella guancia,</p>
<p class="i02">  Il cui palato tanto al mondo costa,</p>
<p class="i01">Qualunque alla natura umana lece</p>
<p class="i02">  Aver di lume, tutto fosse infuso.</p>
<p class="i10">                  <i>Par.</i>, <span class="smcap lowercase">XIII</span>.</p>
</div></div>
</div>

<div class="footnote" id="note183">
<p><span class="label"><a href="#tag183">183</a>.&#160;&#160;</span><i>Vulg. eloq.</i>, <span class="smcap lowercase">I</span>. 15. Eppure già erano fioriti un Giovanni da
Modena, un Anselmo e un Antonio dal Berrettajo ferraresi; e
a Reggio diversi della famiglia da Castello, e un Gherardo che
corrispose di sonetti con Cino da Pistoja; poi furono ferraresi
il Bojardo, l’Ariosto, il Minzoni, il Monti.</p>
</div>

<div class="footnote" id="note184">
<p><span class="label"><a href="#tag184">184</a>.&#160;&#160;</span>La dimostrazione di fatto può vedersi in <span class="smcap">Galvani</span>, <i>Sulla
verità delle dottrine perticariane nel fatto storico della lingua.</i>
Milano 1845, pag. 124 seg. E vedasi il Manzoni.</p>
</div>

<div class="footnote" id="note185">
<p><span class="label"><a href="#tag185">185</a>.&#160;&#160;</span>Non credo cantato il poema, bensì le poesie amorose,
alcune delle quali supremamente soavi, come questa:
</p>

<div class="poem"><div class="stanza">
<p class="i01">Quantunque volte, lasso, mi rimembra</p>
<p class="i02">  Ch’io non debbo giammai</p>
<p class="i02">  Veder la donna ond’io vo sì dolente,</p>
<p class="i02">  Tanto dolore intorno al cor mi assembra</p>
<p class="i02">  La dolorosa mente,</p>
<p class="i02">  Ch’io dico, Anima mia, che non ten vai?</p>
</div></div>
</div>

<div class="footnote" id="note186">
<p><span class="label"><a href="#tag186">186</a>.&#160;&#160;</span><i>Karolensis ponatur in igne ut accendatur; et sic totus
calidus et accensus ab igne imprimatur in facie illius vel illorum
qui karolensem pro minori quantitate dederint vel expenderint.</i>
Decreto dei 1268.</p>
</div>

<div class="footnote" id="note187">
<p><span class="label"><a href="#tag187">187</a>.&#160;&#160;</span><i>Capitoli del regno di Napoli</i>, novembre 1275.</p>
</div>

<div class="footnote" id="note188">
<p><span class="label"><a href="#tag188">188</a>.&#160;&#160;</span><span class="smcap">Nicola Buscemi</span>, <i>Vita di Giovanni da Procida</i>, 1841. — Michele
Amari (<i>Un periodo della storia siciliana</i>, Palermo 1842)
sfronda l’alloro che la storia e la poesia attribuirono a Giovanni
da Procida e a Ruggero di Loría, ch’e’ chiama <i>stranieri</i> perchè
della terraferma. Molti lo confutarono.</p>
</div>

<div class="footnote" id="note189">
<p><span class="label"><a href="#tag189">189</a>.&#160;&#160;</span>Ap. <span class="smcap">Raynald.</span>, ad 1267, § 4.</p>
</div>

<div class="footnote" id="note190">
<p><span class="label"><a href="#tag190">190</a>.&#160;&#160;</span>Adottò questa tradizione Dante, <i>Inf.</i>, <span class="smcap lowercase">XX</span>:
</p>

<div class="poem"><div class="stanza">
<p class="i01">Carlo venne in Italia, e per ammenda</p>
<p class="i02">  Vittima fe di Corradino, e poi</p>
<p class="i02">  Ripinse al ciel Tommaso per ammenda.</p>
</div></div>

<p>
Avrebbe forse san Tommaso alluso alla tirannia di Carlo nel
libro <i>De regimine principum</i>?</p>
</div>

<div class="footnote" id="note191">
<p><span class="label"><a href="#tag191">191</a>.&#160;&#160;</span>Negli atti di quella pace, riferiti dal Ghirardacci, lib. <span class="smcap lowercase">VIII</span>,
si trovano distinte le famiglie delle due fazioni.</p>
</div>

<div class="footnote" id="note192">
<p><span class="label"><a href="#tag192">192</a>.&#160;&#160;</span><i>Tractabat... ut totum imperium in quatuor divideretur
partes; in regnum Alemaniæ, quod dabatur posteris Rodulphi
in perpetuum; in regnum viennense, quod dabatur in dotem
uxori Caroli Martelli, filiæ dicti Rodulphi: de Italia vero,
præter regnum Siciliæ, duo regna fiebant, unum in Lombardia,
aliud in Tuscia.</i> <span class="smcap">Ptolomei Lucensis</span>, Hist. eccl. — <i>Adnisus est
ut cognatos suos eveheret, et alterum in Etruria, alterum in
Longobardia reges faceret, quoniam Rodulphus imperator, rebus
germanis impeditus, in Italiam non veniebat. Verum civitates
Italiæ imperatori adhærentes contrastabant, et misso locumtenente
per Rodulphum in Italiam, consilia pontificis frustrata
sunt.</i> <span class="smcap">Abbas Uspergensis</span>, Chron.</p>
</div>

<div class="footnote" id="note193">
<p><span class="label"><a href="#tag193">193</a>.&#160;&#160;</span>«Passò in Sicilia con circa ducento tra galee e vascelli
armati, tra’ quali furon molti Veneziani, e tra quelli diversi
suoi regj e vassalli, messer Marco Badoer e messer Jacomo
Tiepolo Scopolo, il qual condusse seco gran compagnia, nella
qual si fu anco messer Lorenzo Tiepolo suo parente e mio
cugino». <span class="smcap">Marin Sanuto</span> il vecchio.</p>
</div>

<div class="footnote" id="note194">
<p><span class="label"><a href="#tag194">194</a>.&#160;&#160;</span>Allora vi si cantava questa canzone:
</p>

<div class="poem"><div class="stanza">
<p class="i01">Deh! com’egli è gran pietate</p>
<p class="i01">Delle donne di Messina,</p>
<p class="i01">Veggendole scapigliate</p>
<p class="i01">Portar pietre e calcina.</p>
<p class="i01">Iddio dia briga e travaglio</p>
<p class="i01">A chi Messina vuol guastare.</p>
</div></div>
</div>

<div class="footnote" id="note195">
<p><span class="label"><a href="#tag195">195</a>.&#160;&#160;</span>Giovan Villani vorrebbe che il duello si fosse giurato al
cospetto del papa. Al contrario, Martino IV nella sua bolla dice:
<i>Duellum reprobamus, irritamus, ac penitus vacuamus, cum non
sit omnino ab Ecclesia tollerandum</i>.</p>
</div>

<div class="footnote" id="note196">
<p><span class="label"><a href="#tag196">196</a>.&#160;&#160;</span>E tali s’affatica a mostrarli il Giannone, che, scandolezzato
dal vedere un papa italiano frenare il venturiero tiranno
francese, ammonisce i re «di guardarsi molto bene a commettere
la cura ed il governo de’ loro Stati ad altri che a se stessi
ed a’ loro più fedeli ministri». L’hanno imparata tal lezione.</p>
</div>

<div class="footnote" id="note197">
<p><span class="label"><a href="#tag197">197</a>.&#160;&#160;</span>— Re Jacobo con parte de’ suoi cavalieri e altra gente si
partì di Sicilia, e andò a Roma ove era la Corte, e fu a parlamento
con il pontefice. Il pontefice fra le altre cose li disse, che
l’avea raso senza bagnarlo; nè senza causa li disse queste
parole, perchè l’armata costava al pontefice ogni giorno miladucento
onze d’oro, ed era stato detto re Jacobo in quel viaggio
e spedizione circa un anno e mezzo». <span class="smcap">Marin Sanuto</span>.</p>
</div>

<div class="footnote" id="note198">
<p><span class="label"><a href="#tag198">198</a>.&#160;&#160;</span><i>Calath al-Bellut</i>, castello delle querce. E di simile radice
molti nomi sorvivono in Sicilia.</p>
</div>

<div class="footnote" id="note199">
<p><span class="label"><a href="#tag199">199</a>.&#160;&#160;</span>Della vita di quei baroni ci è saggio la storia di Macalda
di Scaletta. Vedova di un Guglielmo d’Amico, esigliato al tempo
degli Svevi, era andata profuga in abito di frate Minore, stette
a Napoli, a Messina, e da Carlo d’Angiò ricuperò i beni confiscati
al marito. Sposatasi ad Alaimo di Lentini, uno dei più
fervorosi nel Vespro, tradì i Francesi che a lei, come beneficata
da Carlo, rifuggivano in Catania, della qual città suo marito fu
fatto governatore. Quand’egli andò alla guerra di Messina, essa
ne tenne le veci; e sui quarant’anni, pure ancor bella, generosa
nel donare, vestiva piastre e maglie; e con una mazza d’argento
alla mano, emulava i cavalieri ne’ cimenti guerreschi. Di sua
onestà chi bene disse, chi ogni male. Aspirò agli amori di re
Pietro, lo accompagnò, gli chiese ricovero; ma egli non volle
comprenderla, di che essa pensò vendicarsi.
</p>

<p>
Alaimo fu poi fatto maestro giustiziere, e valse a reprimere
i molti che reluttavano alla nuova dominazione, e acquistò tal
reputazione che eccitò la gelosia dell’infante don Giacomo. La
crescevano i superbi portamenti di Macalda, la quale tenevasi
alta fin con Costanza, e non volea dirle regina, ma solo madre
di don Giacomo; se compariva alla Corte, era per isfoggiare
abiti e gioje. Contro ogni decenza, volle in un convento passar
la gravidanza e il parto, sol per godere l’amenità del luogo:
Costanza fu a visitarla, e n’ebbe accoglienze sgarbate; offrì di
levare al battesimo il neonato, e Macalda rispose non voler
esporlo a quel bagno freddo, poi tre giorni appresso vel fece
tenere da popolani. Costanza, male in salute, si fece portare in
lettiga da Palermo al duomo di Monreale; e Macalda essa
pure, per le strade della città e fin a Nicosia in lettiga coperta
di scarlatto, di che fu un gran mormorare. Re Giacomo viaggiava
con trenta cavalli di scorta; e Macalda con trecento, e
volea far da giustiziere, e apponeva a re Pietro di avere mal
compensato coloro, che del resto l’aveano domandato compagno
e non re.
</p>

<p>
Alaimo condiscendeva alla moglie, e dicono le giurasse non
dar mai consigli a danno dei Francesi, anzi procurarne il ritorno
in Sicilia. Se il facesse nol sappiamo; certo i re aragonesi gli si
avversarono, fors’anche per la solita ingratitudine a chi più
beneficò. Giacomo finge spedire Alaimo in gran diligenza a suo
padre in Catalogna per sollecitarne ajuti: Alaimo va, è accolto
con ogni maniera di cortesia; ma appena egli partì, la plebe di
Messina, sollecitata dal Loria, lo grida traditore, affollasi alla
sua casa ad ammazzare i Francesi prigionieri di guerra che vi
tenea, e così quelli che stavano nelle carceri e che egli aveva
salvati. Macalda accorse per sostenere i suoi fautori, ma vide
il marito dichiarato fellone e confiscatigli i beni, Matteo Scaletta
fratello di lei, decapitato; ella stessa chiusa in un castello, forse
vi finì la vita. Alaimo, dopo alquanti anni, fu rimandato verso
la Sicilia, e come fu in vista della patria isola, buttato in mare.
V. <i>Cronaca catalana</i>, cap. <span class="smcap">xcvi; De Neocastro, Speciale;
D’Esclot</span> ecc.</p>
</div>

<div class="footnote" id="note200">
<p><span class="label"><a href="#tag200">200</a>.&#160;&#160;</span><span class="smcap">Gregorio</span>, <i>Considerazioni sulla storia della Sicilia</i>.
Palermo 1807.</p>
</div>

<div class="footnote" id="note201">
<p><span class="label"><a href="#tag201">201</a>.&#160;&#160;</span>Frà Jacopone da Todi gli scriveva una canzone per
mostrargli quanto corresse pericolo l’anima sua nel papato:
</p>

<div class="poem"><div class="stanza">
<p class="i01">Che farai, Pier di Morone?</p>
<p class="i02">  Se’ venuto al paragone;</p>
<p class="i02">  Vederemo il lavorato</p>
<p class="i02">  Che in cella hai contemplato;</p>
<p class="i02">  Se il mondo è di te ingannato,</p>
<p class="i02">  Seguirà maledizione.....</p>
<p class="i01">Se l’ufficio ti diletta</p>
<p class="i02">  Nulla è più malsania infetta;</p>
<p class="i02">  Bene è vita maledetta</p>
<p class="i02">  Perder Dio per tal boccone.</p>
<p class="i02">  Grande ebb’io per te cordoglio</p>
<p class="i02">  Lor ti uscio di bocca <i>Voglio</i>,</p>
<p class="i02">  Se t’hai posto giogo in coglio</p>
<p class="i02">  Da temer tua dannazione...</p>
<p class="i01">Grande è la tua dignitate,</p>
<p class="i02">  Non minor la tempestate,</p>
<p class="i02">  E grande è la vanitate</p>
<p class="i02">  Che averai in tua magione....</p>
<p class="i02">  Da persone prebendate</p>
<p class="i02">  Guardati, sempre affamate....</p>
<p class="i02">  Guardati da barattiere</p>
<p class="i02">  Che il ner bianco fa vedere.</p>
<p class="i01">Se non ti sai ben schermire</p>
<p class="i02">  Canterai mala canzone.</p>
</div></div>
</div>

<div class="footnote" id="note202">
<p><span class="label"><a href="#tag202">202</a>.&#160;&#160;</span>Da Anagni erano stati i papi Innocenzo III, Gregorio IX,
Alessandro IV; e ne provenivano le cinque illustri case romane
Ceccano, Toscanella, Frangipane, Collemedio, Annibaldesca;
cui s’erano aggiunte quelle di Segni e de’ Gaetani.</p>
</div>

<div class="footnote" id="note203">
<p><span class="label"><a href="#tag203">203</a>.&#160;&#160;</span></p>

<div class="poem"><div class="stanza">
<p class="i05">        Vidi l’ombra di colui</p>
<p class="i01">Che fece per viltate il gran rifiuto</p>
<p class="i10">                 <i>Inf.</i>, <span class="smcap lowercase">III</span>.</p>
</div></div>

<p>
V’ha chi nega che alluda a papa Celestino, ma non si accordano
su altri. In ben altro senso il Petrarca (<i>De vita solitaria</i>,
lib. <span class="smcap lowercase">II</span>. c. 18) esalta Celestino, «il quale depose il gravissimo
carico del papato con quella alacrità che altri avrebbe
mostrata trovandosi sciolto improvvisamente da nemiche catene.
Magnanimo fatto del santissimo solitario... Ho udito dire da
chi era presente all’uscir suo dal concistoro in cui avea deposto
il gran peso, che gli sfavillava negli occhi una cotale allegrezza
che aveva dell’angelico. Nè a torto; chè sapeva il valore di ciò
che recuperava, nè ignorava quel che perdeva».
</p>

<p>
Saviissimo giudizio ne reca Clemente V nella bolla di sua
santificazione: — Uomo di stupenda semplicità, inesperto de’
negozj che concernono il reggimento della Chiesa universale,
attesochè dalla puerizia sino alla vecchiaja aveva applicato
l’animo non alle cose di quaggiù ma alle divine, prudentemente
rivolgendo in se stesso l’occhio dell’intima sua attenzione,
liberamente e appieno rinunziò agli onori e agli oneri del papato,
perchè all’universa Chiesa non derivasse pericolo dal suo reggimento,
e perchè, deposte le turbanti cure di Marta, potesse
starsene con Maddalena ai piedi di Gesù, nella pace della contemplazione».
</p>

<p>
Gli accordi e le promesse con cui Bonifazio VIII avrebbe
comprato la tiara da Carlo d’Angiò, asseriti da scrittori posteriori,
più che dal silenzio de’ contemporanei, sono smentiti dall’interesse
che Carlo aveva d’allontanare Bonifazio dal papato.
Da poi i Colonna scrissero fieramente contro di lui, dichiarandolo
eletto illegalmente, ma solo fondandosi sull’invalidità della
rinunzia di Celestino: se egli avesse compra la tiara colla
simonia di cui Dante lo infama, l’avrebbero taciuto questi accaniti
suoi avversarj?</p>
</div>

<div class="footnote" id="note204">
<p><span class="label"><a href="#tag204">204</a>.&#160;&#160;</span>Il giubileo fu rinnovato dopo cinquant’anni da Clemente
VI; e Matteo Villani narra essersi veduta a Roma una
fiera perpetua, e un milione ducentomila persone, talchè mancarono
i viveri; e il danaro raccolto si occupò parte a vantaggi
della Chiesa, parte a ricovrare dai tiranni le città di Romagna.
Urbano VI ridusse l’intervallo a trentatrè anni, quanti ne visse
Gesù Cristo; poi Paolo II a venticinque, come restò.
</p>

<p>
Si attribuisce a Bonifazio VIII l’avere introdotto la doppia
corona per la tiara papale: eppure sei statue che si conoscono,
alzategli da vivo o poco dopo morto, recano la corona semplice;
e tale pure l’hanno quelle di Benedetto XI suo successore.
Suggero scriveva di Innocenzo II: «Impongono al suo capo un
frigio ornamento a foggia di elmo, adorno d’un aureo cerchio».
La triplice compare nella statua che il Manno orefice bolognese
fece di Bonifazio VIII, poi in quelle di Urbano VI.</p>
</div>

<div class="footnote" id="note205">
<p><span class="label"><a href="#tag205">205</a>.&#160;&#160;</span><span class="smcap">Petrarca</span>, <i>Ep.</i>, pag. 4-15.</p>
</div>

<div class="footnote" id="note206">
<p><span class="label"><a href="#tag206">206</a>.&#160;&#160;</span><i>Alter oculus Florentiæ.</i> <span class="smcap">Benvenuto da Imola</span> al <span class="smcap lowercase">X</span> dell’<i>Inferno</i>.</p>
</div>

<div class="footnote" id="note207">
<p><span class="label"><a href="#tag207">207</a>.&#160;&#160;</span><span class="smcap">Leonardo Aretino</span>, v. 57.</p>
</div>

<div class="footnote" id="note208">
<p><span class="label"><a href="#tag208">208</a>.&#160;&#160;</span><i>Vulgare Eloquio</i>. — E in un congedo:
</p>

<div class="poem"><div class="stanza">
<p class="i01">O montanina mia canzon, tu vai;</p>
<p class="i02">  Forse vedrai Fiorenza, la mia terra</p>
<p class="i02">  Che fuor di sè mi serra</p>
<p class="i02">  Vuota d’amore e nuda di pietate;</p>
<p class="i02">  Se dentro v’entri, va dicendo, — Omai</p>
<p class="i02">  Non vi può fare il mio signor più guerra.</p>
</div></div>
</div>

<div class="footnote" id="note209">
<p><span class="label"><a href="#tag209">209</a>.&#160;&#160;</span>Quest’ignominia era stata subìta dal suo compagno di
pena, il padre del Petrarca, dispensato però dalla mitera al
capo; e la riformagione del 10 febbrajo 1308 stanzia <i>quod
præfatus ser Petraccolus, facta de eo oblatione secundum
modum prædictum, intelligatur esse et sit perpetuo exemptus,
liberatus et totaliter absolutus.</i></p>
</div>

<div class="footnote" id="note210">
<p><span class="label"><a href="#tag210">210</a>.&#160;&#160;</span>Di queste profonde convinzioni sì energicamente espresse
dà prova continua nel poema; e nel <i>Convivio</i>, a proposito d’una
proposizione filosofica, dice: — Col coltello, non con argomenti
convien rispondere a chi così parla».</p>
</div>

<div class="footnote" id="note211">
<p><span class="label"><a href="#tag211">211</a>.&#160;&#160;</span></p>

<div class="poem"><div class="stanza">
<p class="i01">Digli che il buon col buon non prende guerra</p>
<p class="i01">Prima che co’ malvagi vincer prove:</p>
<p class="i01">Digli ch’è folle chi non si rimuove,</p>
<p class="i01">Per tema di vergogna, da follìa.</p>
<p class="i10">                 <i>Canzone</i>.</p>
</div></div>
</div>

<div class="footnote" id="note212">
<p><span class="label"><a href="#tag212">212</a>.&#160;&#160;</span><i>Par.</i>, <span class="smcap lowercase">XVI</span>. Baldo d’Aguglione e Morubaldini da Signa
erano quelli che proferirono la sentenza capitale contro Dante.</p>
</div>

<div class="footnote" id="note213">
<p><span class="label"><a href="#tag213">213</a>.&#160;&#160;</span>Lettera a Guido Novello da Polenta, che i Veneziani
però vorrebbero apocrifa.</p>
</div>

<div class="footnote" id="note214">
<p><span class="label"><a href="#tag214">214</a>.&#160;&#160;</span>Però Dante faceva espressa riserva degli statuti particolari:
<i>Advertendum sane quod cum dicitur humanum genus
posse regi per unum principem, non sic intelligendum est, ut ab
illo uno prodire possint municipia et leges municipales. Habent
namque nationes, regna et civitates inter se proprietates, quas
legibus differentibus regulari oportet. <span class="upright">De monarchia</span>.</i> Sono
le eccezioni, colle quali il buon senso ovvia le illazioni che
mostrerebbero erroneo il posato principio.</p>
</div>

<div class="footnote" id="note215">
<p><span class="label"><a href="#tag215">215</a>.&#160;&#160;</span>Vedi l’<span class="upright">Appendice</span> VIII.</p>
</div>

<div class="footnote" id="note216">
<p><span class="label"><a href="#tag216">216</a>.&#160;&#160;</span>Non l’Orgagna, come si dice volgarmente. Vedi <span class="smcap">Gaye</span>,
<i>Carteggio</i>, <span class="smcap lowercase">II. V</span>. La cattedra di spiegar Dante durò lungo tempo:
nel 1412 la Signoria pagava otto fiorini il mese a Giovanni di
Malpaghini ravennate, il quale aveva lungo tempo commentato
Dante, e che ancora lo spiegava ogni domenica; sei anni dopo,
adempiva tale uffizio Giovanni Gherardi da Pistoja, con sei
fiorini il mese; alquanto più tardi, gli successe Francesco
Filelfo.</p>
</div>

<div class="footnote" id="note217">
<p><span class="label"><a href="#tag217">217</a>.&#160;&#160;</span>La conferma datagli da Bonifazio respira grave orgoglio:
<i>Fecit Deus duo luminaria magna; luminare majus, ut præesset
diei, luminare minus ut præesset nocti. Hæc duo luminaria fecit
Deus ad literam, sicut dicitur in Genesi: et nihilominus spiritualiter
intellecta fecit luminaria prædicta, scilicet solem, idest
ecclesiasticam potestatem, et lunam, hoc est temporalem et imperialem
ut regeret universum. Et sicut luna nullum lumen habet
nisi quod recipit a sole, sic nec aliqua terrena potestas aliquid
habet nisi quod recipit ab ecclesiastica potestate. Licet autem ita
communiter consueverit intelligi, nos autem accipimus hic imperatorem,
solem qui est futurus, hoc est regem Romanorum, qui
promovendus est imperator, qui est sol, sicut monarcha, qui
habet omnes illuminare et spiritualem potestatem defendere, quia
ipse est datus et missus in laudem bonorum et in vindictam
malefactorum.... Unde hæc nota et scripta sunt, quod vicarius
Jesu Christi et successor Petri potestatem imperii a Græcis
transtulit in Germanos, ut ipsi Germani, idest septem principes,
quatuor laici et tres clerici, possint eligere regem Romanorum,
qui est promovendus in imperatorem et monarcham omnium
regum et principum terrenorum. Nec insurgat hic superbia
gallicana, quæ dicit quod non recognoscit superiorem. Mentiuntur:
quia de jure sunt et esse debent sub rege romano et
imperatore. Et nescimus unde hoc habuerint vel adinvenerint,
quia constat quod Christiani subditi fuerunt monarchis ecclesiæ
romanæ, et esse debent... Et attendant hic Germani, quia, sicut
translatum est imperium ab aliis in ipsos, sic Christi vicarium
successor Petri habet potestatem transferendi imperium a Germanis
in alios quoscumque, si vellet, et hoc sine juris injuria....
Electus in regem Romanorum, prius fuit in nubilo arrogantiæ,
etenim non fuit devotus ad nos et ecclesiam istam sicut debuit.
Nunc aute mexhibet se devotum et promptum ad facienda omnia
quæ volumus nos et fratres nostri et ecclesia ista... Si autem
ipse vellet contrarium facere, non posset; quia nos non habemus
alas nec manus ligatas, nec pedes compeditos, quia bene possumus
eum reprimere et quemcumque alium principem terrenum</i>.</p>
</div>

<div class="footnote" id="note218">
<p><span class="label"><a href="#tag218">218</a>.&#160;&#160;</span>Perfino il Sismondi, accannito contro Bonifazio, dice: — Avidi
di servitù, chiamarono libertà il diritto di sacrificare
perfino le coscienze ai capricci dei loro padroni, respingendo la
protezione che loro offriva contro la tirannide un capo straniero
e indipendente... I popoli dovrebbero desiderare che i
sovrani dispotici riconoscessero al dissopra di loro un potere
venuto dal cielo, che li fermasse sulla strada del delitto».
<i>St. delle repubbliche ital.</i>, cap. 24.</p>
</div>

<div class="footnote" id="note219">
<p><span class="label"><a href="#tag219">219</a>.&#160;&#160;</span>Tanto vien rimproverata a Bonifazio questa bolla; eppure
non conteneva che il preciso senso del canone 44 del concilio IV
di Laterano, e la dottrina generalmente accettata nel diritto
canonico d’allora. Lo dimostra ad evidenza Philipps nel <i>Diritto
ecclesiastico</i>, vol. <span class="smcap lowercase">III</span>. lib. <span class="smcap lowercase">I</span>. § 130.</p>
</div>

<div class="footnote" id="note220">
<p><span class="label"><a href="#tag220">220</a>.&#160;&#160;</span>L’anno seguente in concistoro dichiarò, non intendeva
arrogarsi la giurisdizione del re, ma che questo è sottoposto al
papa in quanto al peccato.</p>
</div>

<div class="footnote" id="note221">
<p><span class="label"><a href="#tag221">221</a>.&#160;&#160;</span><i>Petrus</i> (la Flotte) <i>literam nostram falsavit, seu falsa de
ea confixit</i>. Preuves du différend etc. pag. 77. Ma la lettera di
Filippo pare autentica.</p>
</div>

<div class="footnote" id="note222">
<p><span class="label"><a href="#tag222">222</a>.&#160;&#160;</span>Si pretende che Bonifazio mandasse al famoso Guido di
Montefeltro, che stanco delle avventure s’era messo frate, e
l’esortasse a capitanare l’impresa contro Palestrina. Egli si
scusò; ma instando il papa perchè almeno gli sovvenisse di
consigli, rispose temeva per l’anima sua. Il papa l’assolse, ed
esso gli suggerì di promettere e non mantenere. Dante vi
allude in quel verso «Lungo prometter con attender corto».
</p>

<p>
Tutte le cronache attestano la penitenza di Guido, il suo
ritiro dal mondo e la santa fine. E davvero valeva egli la pena
che si facesse uscir di monastero un frate per farsi suggerire
uno spediente così comune?</p>
</div>

<div class="footnote" id="note223">
<p><span class="label"><a href="#tag223">223</a>.&#160;&#160;</span>Il Ferreto racconta che morì rabbioso, dando del capo
per le pareti, rodendo il bastone, soffocandosi. Sismondi neppur
gli domanda donde trasse queste particolarità; e perchè al suo
cadavere, trovato intatto dopo 302 anni, non apparisse il
minimo segno di lesione.
</p>

<p>
Il processo di Bonifazio narra che morì tranquillo nel palazzo
Vaticano; e il cardinale Stefaneschi che v’assisteva, scrive:
</p>

<div class="poem"><div class="stanza">
<p class="i04">        <i>Lecto prostratus anhelus</i></p>
<p class="i01"><i>Procubuit, fassusque fidem, curamque professus</i></p>
<p class="i01"><i>Romanæ ecclesiæ, Christo tunc redditur almus</i></p>
<p class="i01"><i>Spiritus, et sævi nescit jam judicis iram,</i></p>
<p class="i01"><i>Sed mitem placidamque patris, ceu credere fas est.</i></p>
</div></div>

<p>
Vedansi <span class="smcap">Jo. Rubei</span>, <i>Bonifacius VIII</i>. Roma 1651. Da Dante,
dal Ferreto, dagli storici, e principalmente dal Sismondi lo
difesero il <i>Dublin Review</i>, anno 1842, e il cassinese padre Tosti
nella <i>Storia di Bonifazio VIII</i>, 1847. Benvenuto da Imola,
commentando Dante, lo chiama <i>magnanimo peccatore</i>; e magnanimo
è il titolo datogli da sant’Antonino e da Giovanni Villani;
<i>meraviglia del mondo</i> lo dice Petrarca. Con cristiana imparzialità
il Rainaldo, continuatore del Baronio, conchiuse così
il giudizio intorno ad esso pontefice: <i>Super ipsum itaque Bonifacium,
qui reges et pontifices ac religiosos, clerumque ac
populum horrende tremere fecerat, repente timor et tremor et
dolor una die irruerunt, ut ejus exemplo discant superiores
prælati non superbe dominari in clero et populo, sed forma facti
gregis, curam subditorum gerant, priusque appetant amari
quam timeri.</i>
</p>

<p>
L’opera capitale intorno a quel papa sono sempre le <i>Prove</i>,
cioè gli atti pubblici, editi da Pietro Dupuy. Nel 1526 Alessandro
bolognese viaggiava da quelle parti, e vedendo Anagni
deserta e in ruina, domandò la ragione: — La prigionia di Bonifazio
(rispose un de’ pochi abitanti); da quell’ora guerre, peste,
fazioni peggiorarono sempre più la città».</p>
</div>

<div class="footnote" id="note224">
<p><span class="label"><a href="#tag224">224</a>.&#160;&#160;</span><i>Tacita mente conciperet intra magnam Italiam apud
Longibardos sedem apostolicam sibi statuere, ut et in posterum
ibidem esset forte mansura</i>. <span class="smcap">Ferreto</span>, lib. <span class="smcap lowercase">III</span>. p. 1012.</p>
</div>

<div class="footnote" id="note225">
<p><span class="label"><a href="#tag225">225</a>.&#160;&#160;</span>L’Istituto di Francia nel 1858 premiava una memoria
di M. Rabanis, <i>Clément V et Philippe le Bel</i>, ove, spogliando i
giornali di Bertrando de Goth che quell’anno era in visita della
sua diocesi, e quelli di re Filippo, convince che certamente essi
non s’incontrarono nè a Saint-Jean-d’Angely nè altrove. E con
altri argomenti prova quel che già il buon senso presumeva,
l’impossibilità di quell’accordo.</p>
</div>

<div class="footnote" id="note226">
<p><span class="label"><a href="#tag226">226</a>.&#160;&#160;</span>Clemente V «fu uomo molto cupido di moneta e simoniaco,
che ogni beneficio per moneta in sua corte si vendea; e
fu lussurioso, che palese si diceva che tenea per amica la contessa
Palagorgo, bellissima donna, figliuola del conte di Fos.
E lasciò i suoi nepoti e suo lignaggio con grandissimo e innumerabile
tesoro; e dissesi che vivendo il detto papa, essendo
morto un suo nepote cardinale cui elli molto amava, costrinse
uno grande maestro di nigromanzia che sapesse che fosse
dell’anima del nipote. Il detto maestro, fatta sua arte, un cappellano
del papa molto sicuro fece portare alle demonia allo
inferno, e mostrogli visibilmente un palazzo dentrovi un letto di
fuoco ardente, nel quale era l’anima del detto suo nepote morto,
dicendoli che per la sua simonia era così giudicato. E vidde
nella visione fatto un altro palazzo allo incontro, il quale li fu
detto si facea per papa Clemente; e così rapportò il detto cappellano
al papa, il quale mai poi non fu allegro e poco vivette
appresso». <span class="smcap">Villani</span>.</p>
</div>

<div class="footnote" id="note227">
<p><span class="label"><a href="#tag227">227</a>.&#160;&#160;</span><span class="smcap">Villani</span>; e Dante, <i>Purg.</i>, <span class="smcap lowercase">XX</span>:
</p>

<div class="poem"><div class="stanza">
<p class="i01">Veggio il nuovo Pilato sì crudele</p>
<p class="i02">  Che ciò nol sazia, ma senza decreto</p>
<p class="i02">  Porta nel tempio le cupide vele.</p>
</div></div>

<p>
Sui Templari e il loro processo in Toscana ragionò ripetutamente
alla Accademia Lucchese monsignor Telesforo Bini,
com’è a vedersi negli atti di quella del 1838 e del 1845. Appare
di là come fossero numerose le loro case in Toscana. Vero è
che il papa nel 1307 scriveva agli arcivescovi di Pisa, Ravenna
ed altri che assumessero informazione sui Templari, ma non che
s’adunasse per ciò un concilio a Pisa, come asserì il Tronci, dal
20 settembre al 23 ottobre 1308; e il processo fu fatto in Firenze
e in Lucca da frà Giovanni arcivescovo di Pisa, Antonio vescovo
di Firenze, Pietro de’ Giudici di Roma canonico di Verona pei
Templari di Lombardia e Toscana: que’ commissarj nel 1312
ne diedero al papa un ragguaglio, che conservasi nella Vaticana,
legalizzato da nodaro e testimonj. Il papa aveva trasmesso
cenventiquattro e più articoli sui quali esaminarli: e gl’inquisiti
erano cinque a Firenze, uno a Lucca. Appare che furono esaminati
senza le torture usate in Francia, non perchè i tribunali
ecclesiastici non le usassero, chè anzi in quel processo parlasi
delle deposizioni di sette altri fratelli di minor conto, che non
pareano attendibili, <i>licet, debito modo servato, eosdem exposuerimus
coactionibus et tormentis</i>. Inoltre essi non doveano temere
che, confessando, andrebbero al rogo, siccome in Francia, atteso
che qui li giudicava un tribunale ecclesiastico, le cui pene erano
il pentimento e la ritrattazione. In fatto a Ravenna furono
assolti, come non rei delle colpe imputate (<span class="smcap">Rubeis</span>, <i>Storia di
Ravenna</i>, lib. <span class="smcap lowercase">VI</span>). È dunque più attendibile la loro deposizione,
che giurano aver fatta <i>non odio vel amore, parte, pretio vel
timore, sed pro veritate tantum</i>.
</p>

<p>
Le accuse numerosissime possono ridursi a sei capi: 1º che
rinegassero la fede, bestemiassero Cristo, Maria, i Santi, conculcassero
e deturpassero la croce; 2º che consacrando non
proferissero le parole sacramentali, e il maestro, sebben laico,
assolvesse i peccati; 3º adorassero la testa di Bafomet, e si
cingessero con cingoli, benedetti dal suo contatto; 4º usassero
fra loro baci indecenti; 5º peccassero contro natura; 6º tutto
facessero clandestinamente, giurando di estender l’Ordine con
qualsifosse modo.
</p>

<p>
Le accuse, alcune sono ammesse generalmente; altre solo da
alcuni, o per casi o persone speciali, o sol come d’udita, o come
d’uso di là dal mare; sopratutto convengono quanto alla gelosissima
secretezza dei capitoli e alla bestemmia miscredente.
</p>

<p>
Dopo ciò parrebbe che, se gli scellerati processi fatti loro in
Francia spinsero a crederli innocenti e vittime dell’avidità di
Filippo il Bello, la calma con cui procedette la Chiesa, i processi
fatti regolarmente in Italia come in altri paesi, nel volger
di molti anni, senza violenze, lascino supporre che molti de’
Templari fossero rei, e che col re di Francia mal si metta a
fascio Clemente V, il quale, col sopprimer l’Ordine <i>non de jure
sed per viam provisionis</i>, salvò individui innocenti, e ne sottrasse
i beni dalla principesca avidità, applicandoli alla difesa
di Terrasanta.
</p>

<p>
Parmi che i documenti uniti a quel discorso, e da cui il Bini
raccolse il nome di ben centosette Templari, aggiungano gran
luce a questo punto storico, molto dibattuto dal Raynouard
in poi.
</p>

<p>
* Vedansi nuovi documenti, pubblicati nel 1875, fra gli Atti
Ravennati in continuazione a quelli del Fantuzzi.</p>
</div>

<div class="footnote" id="note228">
<p><span class="label"><a href="#tag228">228</a>.&#160;&#160;</span></p>

<div class="poem"><div class="stanza">
<p class="i01"><i>Gesta ducum veterum veteres cecinere poetæ;</i></p>
<p class="i01"><i>Aggrediar vates novus edere gesta novorum.</i></p>
<p class="i01"><i>Dicere fert animus, quo gens normannica ductu</i></p>
<p class="i01"><i>Venerit Italiam, fuerit qua causa morandi,</i></p>
<p class="i01"><i>Quosve secuta duces Latii sit adepta triumphum.</i></p>
</div></div>

<p>
e finisce:
</p>

<div class="poem"><div class="stanza">
<p class="i01"><i>Nostra, Rogere, tibi cognoscis carmina scribi;</i></p>
<p class="i01"><i>Mente tibi læta studuit parere poëta.</i></p>
<p class="i01"><i>Semper et auctores hilares meruere datores:</i></p>
<p class="i01"><i>Tu duce romano dux dignior Octaviano,</i></p>
<p class="i01"><i>Sis mihi, quæso, boni spes, ut fuit ille Maroni.</i></p>
</div></div>
</div>

<div class="footnote" id="note229">
<p><span class="label"><a href="#tag229">229</a>.&#160;&#160;</span><i>Hist. Sic.</i> nei Rer. It. Scrip., <span class="smcap lowercase">VII</span>, 253-264.</p>
</div>

<div class="footnote" id="note230">
<p><span class="label"><a href="#tag230">230</a>.&#160;&#160;</span><i>Istoire de li Normant</i>, pubblicata ultimamente da Champollion
Figeac.</p>
</div>

<div class="footnote" id="note231">
<p><span class="label"><a href="#tag231">231</a>.&#160;&#160;</span>La sua <i>Storia imperiale</i> si dubita fosse un’invenzione del
celebre Bojardo.</p>
</div>

<div class="footnote" id="note232">
<p><span class="label"><a href="#tag232">232</a>.&#160;&#160;</span>Oltre il Napione, <i>Cronisti piemontesi</i>, vedasi la prefazione
al vol. <span class="smcap lowercase">II</span> delle Carte nei <i>Monumenta Historiæ Patriæ</i>.</p>
</div>

<div class="footnote" id="note233">
<p><span class="label"><a href="#tag233">233</a>.&#160;&#160;</span><i>Referant suas legationes in illis consiliis, in quibus electi
fuerunt.</i> 1296. <i>In scriptis relationes facere teneantur.</i> 1425. Nel
1718 si cominciò una collana di storici veneti. Degli storici e
cronisti veneti diede ampia informazione il Foscarini; dietro al
quale Flaminio Cornaro pubblicò la cronaca latina di Lorenzo
De Monacis, Girolamo Zanetti quella del Sagomino, altri altre,
e distintamente l’inglese Rawdon Brown estratti dei <i>Diarj</i> di
Marin Sanuto, gli <i>Annali veneti</i> del Malipiero e d’altri nell’<i>Archivio
storico</i>, vol. <span class="smcap lowercase">VII</span>.</p>
</div>

<div class="footnote" id="note234">
<p><span class="label"><a href="#tag234">234</a>.&#160;&#160;</span>Questo svario lo fece anche Dante, cantando nel <span class="smcap lowercase">XIII</span> dell’Inferno:
</p>

<div class="poem"><div class="stanza">
<p class="i01">Quei cittadin, che poi la rifondarno</p>
<p class="i01">Sovra ’l cener che d’Attila rimase.</p>
</div></div>

<p>
Alcuno volle correggere Totila, ma neppur questo distrusse
Firenze.</p>
</div>

<div class="footnote" id="note235">
<p><span class="label"><a href="#tag235">235</a>.&#160;&#160;</span>Uno storico recentissimo lo taccia d’indegna avversione
contro i papi d’Avignone (<i>Histoire de la papauté pendant le XIV
siècle, par l’abbé</i> <span class="smcap">Cristophe</span>. Parigi 1853). Anche concesso ciò,
questo era sentimento comune agli Italiani d’allora, nè quell’apologia
parmi dimostri che avessero torto.</p>
</div>

<div class="footnote" id="note236">
<p><span class="label"><a href="#tag236">236</a>.&#160;&#160;</span>Il suo libro comincia: — Io Giovanni Villani, considerando
la nobiltà e grandezza della nostra città, mi pare che si convenga
di raccontare ecc.» E altrove: — Convien cominciare il
duodecimo libro, però che richiede lo stile del nostro trattato,
perchè nuova materia e grandi mutazioni e diverse risoluzioni
avvennero in questi tempi alla nostra città di Firenze per le
nostre discordie tra’ cittadini e ’l mal reggimento de’ Venti,
come addietro fatto avemo menzione; e fieno sì diverse, che io
autore che fui presente, mi fa dubitare che per li nostri successori
appena sieno credute di vero; e furono pur così come
diremo in appresso».</p>
</div>

<div class="footnote" id="note237">
<p><span class="label"><a href="#tag237">237</a>.&#160;&#160;</span>Del <i>Metodo per istudiare la storia fiorentina</i> scrisse il
Manni, a tacere la meschina <i>Istoria degli scrittori fiorentini</i> di
Giulio Negri. Gervinus diede a Francoforte nel 1833 in tedesco
un saggio sugli storici fiorentini fino ai tempi del Machiavelli.
Vedi pure <span class="smcap">Moreni</span>, <i>Bibliografia storica ragionata della Toscana</i>.
1805.</p>
</div>

<div class="footnote" id="note238">
<p><span class="label"><a href="#tag238">238</a>.&#160;&#160;</span>Gli storici di Lucca sono ben estimati dal Tommasi,
<i>Introduzione al sommario di storia lucchese</i>, nell’<i>Archivio storico</i>,
vol. <span class="smcap lowercase">X</span>.</p>
</div>

<div class="footnote" id="note239">
<p><span class="label"><a href="#tag239">239</a>.&#160;&#160;</span>Un cronista romano scrive: — Io Ludovico Bonconte
Monaldeschi nacqui in Orvieto, e fui allevato alla città di Roma,
dove vissi. Nacqui l’anno 1327 del mese di giugno, nel tempo
che venne l’imperatore Ludovico. Hora io voglio raccontare
tutta la storia dello tempo mio, poichè io vissi allo mondo centoquindici
anni senza malattia, autro che quanno nacqui io tramortio,
e morsi di vecchiezza, e fui allo lietto dodici mesi di
continuo». Anche il milanese Burigozzo finisce il suo libro:
— Come vedrete nella cronaca di mio figliolo, imperocchè per
la morte che mi è sopragiunta non posso più scrivere».</p>
</div>

<div class="footnote" id="note240">
<p><span class="label"><a href="#tag240">240</a>.&#160;&#160;</span>Il Muratori chiama quell’opera <i>insigne opus et monumentorum
copia et splendore sermonis et ordine narrationis; ex quo
incredibilis lux acta est eruditioni barbarorum temporum, in
illum usque diem apud Italos tenebris innumeris circumfusæ.</i>
Vita del Sigonio, pag. 9.
</p>

<p>
Beniamino Guérard, nella introduzione al Cartulario di
Saint-Père de Chartres e al Poliptico di Irminon, mostrò quanto
partito può trarsi dalle raccolte del medioevo. Gran giovamento
recò la Scuola delle Carte di Parigi, formando buoni allievi,
dando metodo e attività, compiendo varie opere utili e promovendo
le ricerche.</p>
</div>

<div class="footnote" id="note241">
<p><span class="label"><a href="#tag241">241</a>.&#160;&#160;</span>Gli storici di Perugia sono annoverati nella prefazione
al tom. <span class="smcap lowercase">XV</span>, par. <span class="smcap lowercase">II</span> dell’<i>Archivio storico</i>.</p>
</div>

<div class="footnote" id="note242">
<p><span class="label"><a href="#tag242">242</a>.&#160;&#160;</span>Il primo <i>Bullario</i> comparve nel 1586, ove Laerzio Cherubini
collocò cronologicamente le costituzioni pontifizie da
Leone I a Sisto V; Angelo Maria suo figlio lo aumentò, poi
Angelo Lantusca e Paolo di Roma: collezioni superate dal <i>Bullarium
Magnum</i> del 1727 che va da Leon Magno fino a Benedetto
XIII, e dalla collezione di Carlo Coquelines fatta a Roma
dal 1739 al 48, e cui Andrea Barberi nel 1835 aggiunse le
costituzioni fino a Pio VIII.</p>
</div>

<div class="footnote" id="note243">
<p><span class="label"><a href="#tag243">243</a>.&#160;&#160;</span><i>Rerum Italicarum Scriptores ab anno Domini</i> <span class="smcap lowercase">D</span> <i>ad</i> <span class="smcap lowercase">MD</span>,
<i>quorum potissima pars nunc primum in lucem prodit</i>. 28 vol.
in-fol., Milano 1723-51. — <i>Antiquitates italicæ medii ævi</i>. 6 vol.
in-fol., ivi 1738-43. — <i>Dissertazioni sopra le antichità italiane</i>.
3 vol. in-4º, ivi 1751; traduzione dell’opera predetta, ommessi
i documenti. — <i>Annali d’Italia</i>. 18 vol. in-8º, ivi 1753-56. — <i>Delle
antichità estensi ed italiane</i>. 2 vol. in-fol. Modena 1717-40.</p>
</div>

<div class="footnote" id="note244">
<p><span class="label"><a href="#tag244">244</a>.&#160;&#160;</span><span class="smcap">Bellini</span>, <i>De monetis Italiæ medii ævi</i>. Ferrara 1755. — <span class="smcap">Zanetti</span>,
<i>Nuova raccolta delle monete e zecche d’Italia</i>. Bologna
1745.</p>
</div>

<div class="footnote" id="note245">
<p><span class="label"><a href="#tag245">245</a>.&#160;&#160;</span><i>Apparatus ad historiam juris mediolanensis antiqui et
novi. — Constitutiones mediolanensis dominii</i>.</p>
</div>

<div class="footnote" id="note246">
<p><span class="label"><a href="#tag246">246</a>.&#160;&#160;</span><i>Archiepiscoporum mediolanensium series</i>, 1755.</p>
</div>

<div class="footnote" id="note247">
<p><span class="label"><a href="#tag247">247</a>.&#160;&#160;</span><i>Ecclesiæ mediolanensis historia ligustica</i>, 1795.</p>
</div>

<div class="footnote" id="note248">
<p><span class="label"><a href="#tag248">248</a>.&#160;&#160;</span>Nelle <i>Delizie degli eruditi toscani</i>, tom. <span class="smcap lowercase">VIII</span>.</p>
</div>

<div class="footnote" id="note249">
<p><span class="label"><a href="#tag249">249</a>.&#160;&#160;</span>Aggiungiamo, <span class="smcap">Sansovino</span>, <i>Dell’origine, fatti... delle famiglie
illustri d’Italia</i>. <span class="smcap">Gamurrini</span>, <i>Famiglie toscane e umbre</i>.
<span class="smcap">Cherubini</span>, <i>Cronologia de’ Gaetani di Firenze</i>. <span class="smcap">Aldiberti</span>, <i>Compendio dell’antichità di casa Cevoli</i>. <span class="smcap">Fineschi</span>, <i>Memorie d’illustri Pisani</i>. <span class="smcap">Adriani</span>, <i>Degli antichi signori di Sarmatorio, Marzano e
Monfalcone</i>. <span class="smcap">Campanile</span>, <i>Notizie di nobiltà</i>. <span class="smcap">Borrelli</span>, <i>Vindex neapolitanæ nobilitatis</i>. <span class="smcap">Moreni</span>, <i>Serie d’autori d’opere risguardanti la famiglia
Medici</i>. <span class="smcap">Ratti</span>, <i>Della famiglia Sforza</i>. <span class="smcap">Berlinghieri</span>, <i>Notizie degli Aldobrandeschi</i>. <span class="smcap">A. Reumont</span>, <i>Die Carafa von Maddaloni</i>. Berlino 1851. Jacob W. Imhof, <i>Corpus historiæ genealogicæ Italiæ et
Hispaniæ</i>. Norimberga 1702. Pompeo Litta, <i>Famiglie celebri italiane</i>, opera importante
per la genealogia, e lasciata incompiuta dall’autore morendo
nel 1853.</p>
</div>

<div class="footnote" id="note250">
<p><span class="label"><a href="#tag250">250</a>.&#160;&#160;</span><span class="smcap">G. P. Von Spannagel</span>, <i>Notizia della vera libertà fiorentina</i>,
1724. — <span class="smcap">Mascow</span>, <i>Exercitatio de jure Imperii in magnum ducatum
Etruriæ</i>, 1721. — <i>Imperii germanici jus ac possessio in
Genua ligustica</i>, 1751; e infiniti altri.</p>
</div>

<div class="footnote" id="note251">
<p><span class="label"><a href="#tag251">251</a>.&#160;&#160;</span>Fanucci, <i>Storia dei tre celebri popoli marittimi dell’Italia</i>. — <span class="smcap">Marsigli</span>,
<i>Ricerche sul commercio veneto</i>. — <span class="smcap">Pagnini</span>, <i>Della
decima e di varie altre gravezze imposte dal Comune di Firenze;
della moneta e della mercatura de’ Fiorentini nel secolo <span class="smcap lowercase">XVI</span></i>.
Lucca 1765.</p>
</div>

<div class="footnote" id="note252">
<p><span class="label"><a href="#tag252">252</a>.&#160;&#160;</span>Vedi il <i>Monitum</i> premesso al <span class="smcap lowercase">V</span> vol. Venezia 1781-92.</p>
</div>

<div class="footnote" id="note253">
<p><span class="label"><a href="#tag253">253</a>.&#160;&#160;</span><i>Dell’uso e dell’autorità della ragion civile nelle provincie
dell’impero occidentale, dal dì che furono inondate da Barbari
sino a Lotario II</i>. Napoli 1720-22-51.</p>
</div>

<div class="footnote" id="note254">
<p><span class="label"><a href="#tag254">254</a>.&#160;&#160;</span><i>Istoria d’Italia dalla venuta d’Annibale fino al 1527</i>,
di Girolamo Briano. Venezia 1624. — <i>Italia travagliata, dove
si narrano i fatti dalla venuta d’Enea al 1755</i> per frà Umberto
Locato vescovo di Bagnarea. Ivi 1776.</p>
</div>

<div class="footnote" id="note255">
<p><span class="label"><a href="#tag255">255</a>.&#160;&#160;</span>Chi abbia veduto le storie dei Malespini, del Compagni,
dei Villani, troverà ben ingiusto il Machiavelli, ove pronunzia
che sono diligentissimi nel descrivere le guerre coi forestieri,
«ma delle civili discordie, e delle intrinseche inimicizie, e degli
effetti che da quelle sono nati, averne una parte al tutto taciuta,
e quell’altra in modo brevemente descritta, che ai leggenti non
puote arrecare utile o piacere veruno... Perchè se niuna cosa
diletta o insegna nella storia, è quella che particolarmente si
descrive; se niuna lezione è utile ai cittadini che governano le
repubbliche, è quella che dimostra le cagioni degli odj e delle
divisioni della città, acciocchè possano, con il pericolo d’altri
divenuti savj, mantenersi uniti». <i>Proemio alle Storie fiorentine.</i></p>
</div>

<div class="footnote" id="note256">
<p><span class="label"><a href="#tag256">256</a>.&#160;&#160;</span><i>Epistolari historia nulla fidelior atque tutior.</i> <span class="smcap">Baronio</span>.</p>
</div>

<div class="footnote" id="note257">
<p><span class="label"><a href="#tag257">257</a>.&#160;&#160;</span>Frà Paolo Sarpi l’8 giugno 1612 incoraggiava il celebre
Casaubono a scrivere contro il Baronio, di cui non è male che
non dica: solo lo scaltrisce che, se lo tacciasse di mala fede e
di frode, nessun gli crederebbe di quelli che il conobbero; «era
uomo integerrimo, se non che beveva le opinioni di chi gli stava
dattorno».</p>
</div>

<div class="footnote" id="note258">
<p><span class="label"><a href="#tag258">258</a>.&#160;&#160;</span>La stampa più compita è quella di Lucca del 1738-57 in
quarantatre volumi: <i>Apparatus Annalium ecclesiasticorum Baronii,
additis O. Raynaldi, G. Laderchi</i> (che li seguitò
grossolanamente fino al 1571), <i>A. Pagi, J. Casauboni, L. S.
Le Nain Tillemont, H. Noris</i>, per opera di G. D. Mansi.
Il padre Theiner s’accinse a proseguirli, ma presto si fermò.</p>
</div>

<div class="footnote" id="note259">
<p><span class="label"><a href="#tag259">259</a>.&#160;&#160;</span>«Sereno cominciò a voler raccorciare il piviale a Donato
(al 719). Ma un grand’imbroglio era il dover correre dietro a
costoro (722). Non sapevano digerirla d’aver per signore un
imperatore empio (728). Per timor della pelle se ne tornò a
Roma (731). S’imbrogliarono in quest’anno non poco gli affari
d’Italia (740). Cammina con tutti i piedi lo zelante gridar del
papa (770). Vedendo il re Carlo esser un osso duro quella
città (773). Cosa manipolassero insieme papa Giovanni e Bosone,
si raccoglie da... (878). Federico, quant’era da lui,
avrebbe ridotto il papa a portar il piviale di bombagina (1239).
Mastino cominciò a imbrogliarsi col comune di Venezia (1336).
L’armata veneta gli diede un giorno una buona spelazzata
(1509). Gli arrabbiati villani non furono pigri a menar le
griffe (ivi). Il vicerè ebbe dei <i>meremur</i> dal re cattolico (1563).
Parea che a Leopoldo non mancasse mai qualche miracolo in
saccoccia per risorgere (1704). Per lui Cola da Rienzo è un
<i>vile</i>, Masaniello un <i>arlecchino finto principe</i>.</p>
</div>

<div class="footnote" id="note260">
<p><span class="label"><a href="#tag260">260</a>.&#160;&#160;</span>Senza ripetere qui ciò che in lavoro più ampio noi sostenemmo,
invitiamo i lettori di poca fatica a consultare le prime
pagine d’uno storico moderno, liberalissimo e protestante, T. B.
Macaulay nella <i>Storia d’Inghilterra</i>, ediz. Pomba 1852, pag. 43,
tom. <span class="smcap lowercase">I</span>.</p>
</div>

<div class="footnote" id="note261">
<p><span class="label"><a href="#tag261">261</a>.&#160;&#160;</span>Si declamò tanto contro il poeta francese Lamartine
perchè chiamò l’Italia <i>la terra dei morti</i>; e quand’era affisso
all’ambasciatore francese a Firenze, dovette darne soddisfazione
colla spada a Gabriele Pepe. Eppure la frase stessa si
trova nel Sismondi, autore de’ più benevoli all’Italia e apprezzato
per liberalità. Nel capo 126 della <i>Storia delle Repubbliche</i>
dice chiaro che, «sia che si osservi tutta intera l’Italia, e
si esamini la natura del suolo o le opere dell’uomo e l’uomo
stesso, sempre si crede essere nel paese de’ morti, vedendo
insieme la debolezza della generazione presente e la possa di
quelle che la precedettero». La sottintendono poi tutti quelli
che oggi non san parlare che del <i>risorgimento</i> dell’Italia.</p>
</div>

<div class="footnote" id="note262">
<p><span class="label"><a href="#tag262">262</a>.&#160;&#160;</span>In un erudito tanto benemerito, e che sarà sempre fonte
preziosissima, spiace quella trivialità di critica e di riflessi.
Aprendolo a caso, leggo al lib. <span class="smcap lowercase">III</span>. c. 1. § 3 della sua <i>Storia
della letteratura</i>: «S’ei debba chiamarsi Biondo Flavio o Flavio
Biondo, ella è questione non ancor bene decisa, e poco importa
il sapere com’ella debba decidersi. Io scrivo Biondo Flavio
perchè così leggesi nell’iscrizion sepolcrale a lui posta, e negli
antichi <i>Annali di Forlì</i> sua patria, pubblicati dal Muratori; e
così pure lo chiama Francesco Filelfo in più lettere a lui scritte,
delle quali diremo fra poco. Che se ciò non ostante altri crede
ch’ei debba dirsi Flavio Biondo, io non per ciò vo’ movergli
guerra». Al tom. <span class="smcap lowercase">VII</span>. part. <span class="smcap lowercase">III.</span> pag. 1169: «Di Benedetto Bordone
appena mi tratterrei io a parlarne, se una quistione assai
dibattuta qui non ci si offerisse, e che non vuolsi passar senza
esame; cioè se fosse padovano o veronese, e, ciò che più importa,
se ei fosse o no il padre del celebre Giulio Cesare
Scaligero»; e sei pagine profonde in tal discussione attorno
un autore che <i>appena</i> crede degno d’essere mentovato. Al
tom. <span class="smcap lowercase">VIII</span>. l. <span class="smcap lowercase">II</span>. c. <span class="smcap lowercase">IV</span>. nº 19: Gioachino Scaino fu uno de’ più
illustri giureconsulti, e <i>ne è testimonio</i> l’onorevole iscrizione a
lui posta nella sua patria dappoichè egli fu morto... Paolo
Zanchi, bergamasco, meritò d’essere encomiato con orazione
funebre da Giovita Rapicio».</p>
</div>

<div class="footnote" id="note263">
<p><span class="label"><a href="#tag263">263</a>.&#160;&#160;</span>Il Leo (<i>Storia d’Italia</i>, cap. 2. § 1) dice: — Nuovi elementi,
nuovi principj doveano essere portati all’Italia, acciocchè
una nuova vita si svegliasse dopo la caduta dell’Impero.
Nè si può comprendere come in circostanze siffatte lo spirito
del popolo italiano potess’essere capace di dare nuovi prodotti,
importanti alla storia del mondo». Anche il Sismondi nella
prefazione parla dell’«Italia rinvigorita dall’unione del suo popolo
con popoli settentrionali».</p>
</div>

<div class="footnote" id="note264">
<p><span class="label"><a href="#tag264">264</a>.&#160;&#160;</span>Si tenga presente la data di questo lavoro.</p>
</div>

<div class="footnote" id="note265">
<p><span class="label"><a href="#tag265">265</a>.&#160;&#160;</span>Qualcosa di meglio uscirà dall’istituzione, decretata nel
1852, d’un archivio centrale di Stato in Firenze, ove ordinare
da 115,870 tra filze e registri, e 126,830 pergamene, e acquistando
sempre nuovi documenti dalle case che ne sono ricchissime.</p>
</div>

<div class="footnote" id="note266">
<p><span class="label"><a href="#tag266">266</a>.&#160;&#160;</span>Somma prova del degradamento degli studj eruditi fra
noi è la sfacciataggine con cui si pubblicano o spacciano documenti
assolutamente falsi, o sì evidentemente scorretti, che,
senza aver sott’occhio gli originali, può emendarli chi appena
abbia attinto a studj siffatti. Ma più sciagurato ancora è il vedere
tali pubblicazioni lodate dai dispensieri della fama, e dato
nome d’eruditi a tali che meritano unicamente quello di cerretani.</p>
</div>

<div class="footnote" id="note267">
<p><span class="label"><a href="#tag267">267</a>.&#160;&#160;</span>Ora sono 12, e vi si devono unire le pubblicazioni delle
Deputazioni storiche delle varie regioni italiane, e molti
giornali.</p>
</div>

<div class="footnote" id="note268">
<p><span class="label"><a href="#tag268">268</a>.&#160;&#160;</span><span class="smcap">Filippo Jaffe</span>, <i>Regesta pontificum romanorum ab condita
Ecclesia ad annum post Christum natum</i> <span class="smcap lowercase">MCXCVIII</span>. Berlino
1850.</p>
</div>

<div class="footnote" id="note269">
<p><span class="label"><a href="#tag269">269</a>.&#160;&#160;</span>La calata d’Enrico VII è narrata da un vescovo <i>in partibus</i>
di Butronto, tedesco amico dell’imperatore non men che
del papa, al quale dà ragguaglio dell’impresa con dignitosa
franchezza e semplicità. La descrisse pure Albertino Mussato.
Gli atti d’Enrico VII sono raccolti da Döniges, <i>Regesta Enrici
VII</i>.</p>
</div>

<div class="footnote" id="note270">
<p><span class="label"><a href="#tag270">270</a>.&#160;&#160;</span><span class="smcap">Giulini</span>, <i>Memorie del Milanese</i>, <span class="smcap lowercase">VIII</span>. 619; <span class="smcap">Bonincontro
Morigia</span>, <i>Chron.</i>, lib. <span class="smcap lowercase">II</span>. c. 6.</p>
</div>

<div class="footnote" id="note271">
<p><span class="label"><a href="#tag271">271</a>.&#160;&#160;</span>Alla coronazione di Bonifazio VIII dodici ambasciatori
assistettero, tutti fiorentini, cioè: Palla Strozzi messo della
repubblica di Firenze, Cino Diotisalvi del signore di Camerino,
Lapo Uberti della repubblica di Pisa, Guido Talunca del re di
Sicilia, Manno Adimari di quello di Napoli, Folco Bencivenni del
granmaestro di Rodi, Vermiglio Alfani dell’imperatore, Musciato
Franzesi del re di Francia, Ugolino dal Vecchio di quello d’Inghilterra,
Rimeri di quel di Boemia, Simone de Rossi dell’imperatore
di Costantinopoli, Guicciardo Bastari del gran kan dei
Tartari. Il che vedendo, Bonifazio chiamò i Fiorentini il quinto
elemento.</p>
</div>

<div class="footnote" id="note272">
<p><span class="label"><a href="#tag272">272</a>.&#160;&#160;</span>Cioè dagli uomini d’arme. Sono parole di Dino Compagni.</p>
</div>

<div class="footnote" id="note273">
<p><span class="label"><a href="#tag273">273</a>.&#160;&#160;</span><span class="smcap">Luenig</span>, <i>Cod. diplom.</i>, <span class="smcap lowercase">I</span>. 1078.</p>
</div>

<div class="footnote" id="note274">
<p><span class="label"><a href="#tag274">274</a>.&#160;&#160;</span><span class="smcap">Leonardo Aretino</span>. — Di quelli che andarono nell’oste
di Enrico si ha la lista nelle <i>Delizie degli eruditi tosc.</i>, <span class="smcap lowercase">XI</span>. 109.</p>
</div>

<div class="footnote" id="note275">
<p><span class="label"><a href="#tag275">275</a>.&#160;&#160;</span><span class="smcap">Gio. da Cermenate</span>, <i>Hist.</i>, cap. 62.</p>
</div>

<div class="footnote" id="note276">
<p><span class="label"><a href="#tag276">276</a>.&#160;&#160;</span>«Sarebbesi partito (da Poggibonzi) se avesse avuto con
che, perocchè era largo spenditore e donatore, e di sua coscienza
era buono e avea buona fede. Non si volea partire,
che non avea che dare da cui aveva accattato.... Re Federico
di Sicilia mandogli ventiquattro migliaja di fiorini, con li quali
esso pagò i suoi debiti e partissi». <span class="smcap">Coppo di Stefano</span>, lib. <span class="smcap lowercase">V</span>. — <i>Hic
etenim rex noster magnanimus erat, et omnium virtutum
dives, pecunia et auro nimium pauper, nihil nisi Italicis adjutus
propositi agere omnino valebat</i>. <span class="smcap">Cermenate</span>, cap. 20.</p>
</div>

<div class="footnote" id="note277">
<p><span class="label"><a href="#tag277">277</a>.&#160;&#160;</span>Leggesi nel <i>Corpus juris civilis</i>; sicchè i papi non erano
soli in siffatte pretensioni. La costituzione seguente è in Döniges,
<i>Regesta Enrici VII</i>, pag. 226.
</p>

<p>
La sentenza contro Firenze è riferita nelle <i>Delizie degli eruditi</i>,
<span class="smcap lowercase">XI</span>. 105, in una traduzione che credesi contemporanea, e
che perciò qui ripetiamo: — Acciocchè venga agli altri in
exemplo acciocchè della loro contumacia non possano gloriarsi
il loro Comune et huomini, per la loro contumacia habbiendo
per confessi et legiptimamente convinti di tutti et ciascuni de’
sopradetti excessi, chiamato il nome di Cristo, sedendo per
tribunale sententialmente priviamo in questi scripti il detto
Comune et huomini Fiorentini del mero et mischiato imperio,
della ragione et della signoria di podesteria, rettoria, capitaneria
et di ogni jurisditione delle quali sono usi, o vero usarono
di usare nella detta ciptà et suo distretto et tenitorio. Ancora
le castella et le ciptà, le ville et li distretti della medesima
ciptà di Firenze, et tutti i beni che la detta ciptà et Comune
di Firenze ha et possiede dentro et di fuori in ogni luogo la
nostra Camera et del romano Imperio confischiamo, et in perpetuo
pubblichiamo, privando loro degli statuti et leggi municipali
et della autorità di farle in futuro, et di tutti i feudi,
franchigie, brevilegi, libertà et immunità et honori dagl’imperadori
et re de’ Romani predecessori nostri conceduti a loro,
delle quali cose si sono renduti indegni; et quelle rivocando
cassiamo, et di nostra certa scientia et sententia annulliamo. Et
nondimeno el detto Comune et huomini in cinque mila libre
d’oro a pagare alla nostra Camera et del romano Imperio condepniamo.
Ancora i priori et i consoli della detta terra et tutti
gli altri uficiali che ora sono et che per innanzi durando la detta
rebellione a detti uficj saranno eletti, perpetuamente condepniamo
in infamia et come consapevoli et favoreggianti della
detta rebellione perpetualmente sbandiamo. Et ancora tutti et
ciascuni ciptadini et habitatori et del distretto della detta ciptà
sbandiamo, comandando che niuna città, castello o vero barone,
comunità, o spetiale persona i detti Comuni, ciptadini et distrettuali
o alcuno di loro ricepti o dia loro ajuto in alcuno modo
o vero favore dopo a uno mese fornito, da incominciare dal dì
di questa data sententia, sotto pena a ciascuno Comune di
ciptà di libre cinquanta d’oro, et a ciascuno castello et barone
di libre venti d’oro, et a ciascuna spetiale persona di libre
una d’oro a pagare alla nostra Camera, et più et meno a
nostro arbitrio, considerato la qualità delle persone et modo
del delitto: et questa pena tante volte si paghi quante volte
sarà contraffatta. Et dichiarando che chiunque possa i detti
Fiorentini come nostri sbanditi et rebelli nostri et del sacro
romano Imperio personalmente pigliare, però senza offesa delle
persone, et in nostra balìa destinare, et così pigliare et havere
i loro beni, proibendo che niuno debitore del detto Comune, o
vero delle persone singolari della ciptà di Firenze et suo distretto
presuma di soddisfare o rispondere del suo debito a
detti. Da tutte le predette cose però eccettuiamo coloro che
sono della famiglia nostra, et coloro che sono sbanditi per
cagione delle predette cose dalla medesima ciptà et suo distretto
et loro famiglia et cose; i quali familiari nostri et sbanditi,
et loro famiglie et beni delle dette pene et sententie et
sbandimenti trajamo, et sotto la nostra protetione et del romano
Imperio riserbiamo. Comandando che lo podestà, et
capitano della già detta ciptà et loro giudici et notaj, se infra
venti dì dal pronuntiamento di sì fatta nostra sententia da loro
uficj et dalla ciptà non si partiranno, o vero chi, per lo innanzi
a’ detti uficj di podesteria, capitaneria, judiceria, noteria chiamati,
presumeranno di andare ad exercitare, sieno per questa
stessa legge tosto et perpetuamente della podestà di giudicare,
di assistere et di fare pubblici stromenti et di ogni altro honore
et dignità privati. Et vogliamo et dichiariamo che i medesimi
soggiacciano all’infamia, se i predetti Comuni et huomini infra
lo spazio di venti dì per sindaco legiptimamente dichiarato non
compariscano dinanzi per ubbidire efficacemente a’ nostri comandamenti
sopra tutte queste cose».</p>
</div>

<div class="footnote" id="note278">
<p><span class="label"><a href="#tag278">278</a>.&#160;&#160;</span>Che fosse avvelenato nell’ostia, è ciancia smentita dal
silenzio de’ contemporanei. «Lo corpo dell’imperadore, cioè le
ossa, in una cascia ne fue recato a Pisa, e posto nella chiesa
maggiore: e mai tanto duolo e pianto non fu fatto per li
Pisani quanto allora, <span class="smcap lowercase">PERCHÈ</span> avevano speso più di due milioni
di fiorini, e non avea fatto pro nissuno, e rimaneano in
briga, senza monete o alcuno ajuto». <span class="smcap">Ranieri Sardo</span>, <i>Cron.
pisana</i>.</p>
</div>

<div class="footnote" id="note279">
<p><span class="label"><a href="#tag279">279</a>.&#160;&#160;</span><i>Decr. Clem.</i>, lib. <span class="smcap lowercase">VII</span>.</p>
</div>

<div class="footnote" id="note280">
<p><span class="label"><a href="#tag280">280</a>.&#160;&#160;</span><span class="smcap">Lelmi</span>, <i>Cronaca di Sanminiato</i>.</p>
</div>

<div class="footnote" id="note281">
<p><span class="label"><a href="#tag281">281</a>.&#160;&#160;</span>È l’opinione di Carlo Troya, <i>Del veltro allegorico di
Dante</i>. Il Purgatorio diresse al marchese Mornello Malaspina;
il Paradiso a Federico I di Sicilia, poi a Can Grande della
Scala.</p>
</div>

<div class="footnote" id="note282">
<p><span class="label"><a href="#tag282">282</a>.&#160;&#160;</span><span class="smcap">Baluzio</span>, <i>Vitæ paparum avinionensium</i>, tom. <span class="smcap lowercase">I</span>, addit.
col. 704.</p>
</div>

<div class="footnote" id="note283">
<p><span class="label"><a href="#tag283">283</a>.&#160;&#160;</span>Quattro giorni egli serenò nella maremma per assalire
Grosseto: e anche Federico II più volte accampò in quella
pianura, or davanti Sovana, or davanti Selvena; mentre oggi
una sola notte estiva darebbe le febbri. Non era dunque ancora
sì micidiale l’aria.</p>
</div>

<div class="footnote" id="note284">
<p><span class="label"><a href="#tag284">284</a>.&#160;&#160;</span><span class="smcap">G. Villani, x</span>. 54. Castruccio portava un abito di seta
cremisi, che sul petto avea scritto <i>È come Dio vuole</i>, e sulle
spalle <i>Sarà quel che Dio vorrà</i>.</p>
</div>

<div class="footnote" id="note285">
<p><span class="label"><a href="#tag285">285</a>.&#160;&#160;</span>Carlo di Boemia scrisse la propria vita, ove dice che suo
padre ordinò al cappellano d’istruirlo <i>aliquantulum in literis</i>,
<i>quamvis ignarus esset literarum</i>; e da lui imparò a leggere l’uffizietto
della beata Vergine.</p>
</div>

<div class="footnote" id="note286">
<p><span class="label"><a href="#tag286">286</a>.&#160;&#160;</span></p>

<div class="poem"><div class="stanza">
<p class="i01">Laurin si fa della sua patria capo,</p>
<p class="i02">  Ed in privato il pubblico converte;</p>
<p class="i02">  Tre ne confina, a sei ne taglia il capo;</p>
<p class="i01">Comincia volpe, ed indi a forze aperte</p>
<p class="i02">  Esce leon, poi ch’ha il popol sedutto</p>
<p class="i02">  Con licenze, con doni e con offerte.</p>
<p class="i10">                 <span class="smcap">Ariosto</span>, <i>Satire</i>.</p>
</div></div>

<p>
Del vario modo onde sorgevano le signorie, e del conseguente
loro comportarsi, ragiona da par suo il Machiavelli, <i>Principe</i>,
cap. <span class="smcap lowercase">IX</span>: — Si ascende al principato o con il favore del popolo,
o con il favore de’ grandi. Perchè in ogni città si trovano questi
due umori diversi, e nasce da questo che il popolo desidera non
essere comandato nè oppresso dai grandi, e i grandi desiderano
comandare e opprimere il popolo; e da questi due appetiti
diversi surge nelle città uno de’ tre effetti, o principato, o
libertà, o licenza. Il principato è causato o dal popolo o da’
grandi, secondo che l’una o l’altra di queste due parti ne ha
l’occasione; perchè vedendo i grandi non poter resistere al
popolo, cominciano a voltare la riputazione ad uno di loro, e lo
fanno principe per poter sotto l’ombra sua sfogare il loro appetito.
Il popolo ancora volta la riputazione ad un solo, vedendo
non poter resistere ai grandi, e lo fa principe per essere con
l’autorità sua difeso. Colui che viene al principato con l’ajuto
dei grandi, si mantiene con più difficoltà che quello che diventa
con l’ajuto del popolo, perchè si trova principe con di molti
intorno che a loro pare essere uguali a lui, e per questo non
gli può nè comandare nè maneggiare a suo modo. Ma colui che
arriva al principato con il favor popolare, vi si trova solo, ed
ha intorno o nessuno o pochissimi che non siano parati ad ubbidire.
Oltre a questo, non si può con onestà satisfare a’ grandi
e senza ingiuria d’altri, ma sibbene al popolo; perchè quello
del popolo è più onesto fine che quel de’ grandi, volendo questi
opprimere e quello non essere oppresso. Aggiungesi ancora, che
del popolo inimico un principe non si può mai assicurare, per
esser troppi; dei grandi si può assicurare per esser pochi. Il
peggio che possa aspettare un principe dal popolo nimico, è
l’essere abbandonato da lui: ma da’ grandi nemici non solo
debbe temere di essere abbandonato, ma che ancor loro gli
vengano contro; perchè essendo in quelli più vedere e più
astuzia, avanzano sempre tempo per salvarsi, e cercano gradi
con quello che sperano che vinca. È necessitato ancora il principe
vivere sempre con quel medesimo popolo; ma può ben
fare senza quelli medesimi grandi, potendo farne e disfarne ogni
dì, e tôrre e dare a sua posta riputazione loro. E per chiarir
meglio questa parte, dico come i grandi si debbono considerare
in due modi principalmente, cioè o si governano in modo col
procedere loro che si obbligano in tutto alla tua fortuna, o no.
Quelli che si obbligano e non siano rapaci, si debbono onorare
ed amare: quelli che non si obbligano, si hanno a considerare
in due modi; o fanno questo per pusillanimità e difetto naturale
d’animo, ed allora tu ti debbi servir di loro, e di quelli massime
che sono di buon consiglio, perchè nelle prosperità te ne onori,
e nelle avversità non hai da temerne. Ma quando non si obbligano
ad arte, e per cagione ambiziosa, è segno come e’ pensano
più a sè che a te; e da quelli si debbe il principe guardarsi, e
temerli come se fossero scoperti nimici, perchè sempre nelle
avversità l’ajuteranno rovinare. Debbe pertanto uno che diventi
principe mediante il favore del popolo, mantenerselo amico; il
che gli fia facile, non domandando lui se non di non essere oppresso.
Ma uno che contro il popolo diventi principe con il favore
dei grandi, deve innanzi ad ogni altra cosa cercare di guadagnarsi
il popolo; il che gli fia facile quando pigli la protezione
sua. E perchè gli uomini, quando hanno bene da chi credevano
aver male, si obbligano più al benefattore loro, diventa il
popolo subito più suo benevolo, che se si fusse condotto al
principato per i suoi favori; e puosselo il principe guadagnare
in molti modi. Conchiuderò che ad un principe è necessario
avere il popolo amico, altrimenti non ha nelle avversità rimedio».</p>
</div>

<div class="footnote" id="note287">
<p><span class="label"><a href="#tag287">287</a>.&#160;&#160;</span>In messali del secolo <span class="smcap lowercase">X</span> trovò il Muratori (<i>Antiq. ital.</i>,
diss. <span class="smcap lowercase">LIV</span>) alcune messe contro i tiranni, ove s’invoca il padre degli
orfani, il giudice delle vedove a mirare le lacrime della sua
Chiesa, e liberarla dai tiranni, rinnovando gli antichi portenti.
Invece sotto il duca Filippo Maria Visconti si pregò nella messa
per Agnese del Maino sua concubina, e per Bianca loro figlia.</p>
</div>

<div class="footnote" id="note288">
<p><span class="label"><a href="#tag288">288</a>.&#160;&#160;</span></p>

<div class="poem"><div class="stanza">
<p class="i01">Che le terre d’Italia tutte piene</p>
<p class="i02">  Son di tiranni, ed un Marcel diventa</p>
<p class="i02">  Ogni villan che parteggiando viene.</p>
<p class="i10">                 <span class="smcap">Dante</span>, <i>Purg.</i>, <span class="smcap lowercase">VI</span>.</p>
</div></div>

<p>
A Milano dominarono i Torriani, poi i Visconti, poi gli Sforza;
a Lodi Vestarini, Fisiraga, Vignati; a Crema Venturino Benzone;
a Como i Rusca; a Pavia Beccaria e Langosco; a Bergamo i
Suardi; a Brescia i Maggi e i Brusati; a Cremona i Pelavicini,
i Cavalcabò, i Correggio, Cabrino Fondulo; a Mantova Passerino
Bonacolsi e i Gonzaga; a Novara i Tornielli; ad Alessandria
Facino Cane; a San Donnino i Pelavicini; i Da Camino
a Treviso, Feltre e Belluno; a Verona gli Scaligeri; a Padova
i Carrara; a Ferrara i Salinguerra e gli Estensi; a Piacenza
gli Scotti; a Parma i Rossi e Correggio; alla Mirandola i Pico;
a Pisa e Lucca Castruccio Castracane; a Ravenna Paolo Traversari
e i Polenta; a Fermo i Migliorati, Gentile da Magliano
e gli Sforza; a Massa i Malaspina; a Monaco i Grimaldi; a
Rimini i Malatesta; a Bologna i Pepoli; a Urbino i Montefeltro;
a Forlì gli Ordelaffi; ad Imola gli Alidosi; a Cortona i Casale;
a Faenza i Manfredi, i Calboli a Brettinoro; i Gabrielli a
Gubbio; i Cima a Cingoli; i Vico e gli Annibaldeschi a Viterbo;
i Monaldeschi e gli Annibaldeschi ad Orvieto; i Chiavelli a
Fabriano; gli Ottoni a Metelica; i Salimbeni a Radicofani; i
Simonetta a Jesi; i Malucci a Macerata; i Brancaleoni a Urbania;
gli Atti a Sassoferrato; i Mentorio a Aquila; i Varano
a Camerino; i Baglioni a Perugia; i Vitelli a Civita di Castello;
i Del Pecora a Montepulciano; nel Lazio i Savelli; a Preneste
i Colonna; alle Paludi pontine i Frangipani; i Farnesi verso il
lago di Bolsena; al sud-est della Toscana gli Aldobrandini ecc.</p>
</div>

<div class="footnote" id="note289">
<p><span class="label"><a href="#tag289">289</a>.&#160;&#160;</span>La scomunica di Benedetto XII è però taciuta dalla maggior
parte degli storici coevi. Alberto di Strasburgo, che la
attribuisce alle minacce del re di Francia, è gran fautore del
Bavaro. Se il Cuspiniano deferisce affatto a questo, il Platina
caratterizza Benedetto XII come «di tanta costanza, che non
fu chi lo potesse mai per prieghi o per forza dalle cose oneste
e sante torcere un punto, perchè amava i buoni, e all’aperta
odiava gli scellerati».</p>
</div>

<div class="footnote" id="note290">
<p><span class="label"><a href="#tag290">290</a>.&#160;&#160;</span><i>Consistorium tenuit, in quo decrevit et statuit, quod toto
tempore suo Ecclesia romana vel alia quævis gladium martialem
non exerceat vel faciat guerras contra quemcumque hominem.</i>
Chron. Cornelii Zantfliet ap. <span class="smcap">Martène</span>, <i>Vet. Script. ampl. coll.</i>
<span class="smcap lowercase">V</span>. 208.</p>
</div>

<div class="footnote" id="note291">
<p><span class="label"><a href="#tag291">291</a>.&#160;&#160;</span>Nel <i>Missale Ambrosianum</i> edito a Milano dal Zarotto il
1475, e in quello da Cristoforo di Ratisbona il 1482, come pure
nel Breviario del 1490, v’è la messa distinta per questa vittoria,
e il prefazio finisce: <i>O felix victoria, o beata victoria, quomodo
fuisti pro Mediolanensibus valde bona, magis gratia quam viribus
acquisita. Nam qui predam pernitiemque minabantur, facti
sunt mortui, preda victoriæ triumphalis. Et ideo etc.</i></p>
</div>

<div class="footnote" id="note292">
<p><span class="label"><a href="#tag292">292</a>.&#160;&#160;</span>Nel prezioso monumento erettogli in San Gotardo in
Milano, disperso dalla calcolata barbarie dell’età precedente
alla nostra, Azzone compariva in ginocchio, in atto d’essere col
gonfalone investito del Milanese da Lodovico il Bavaro; tanto
era lungi che quest’omaggio si considerasse per umiliante.
L’epitafio diceva:
</p>

<div class="poem"><div class="stanza">
<p class="i01"><i>Hoc in sarcofago tegitur vir nobilis Azo</i></p>
<p class="i01"><i>Anguiger, imperio placidus, non levis et asper,</i></p>
<p class="i01"><i>Urbem qui muris cinxit, regnumque recepit,</i></p>
<p class="i01"><i>Punivit fraudes, ingentes struxit et ædes,</i></p>
<p class="i01"><i>Dignus longa vita, in fatis si foret ita</i></p>
<p class="i01"><i>Ut virtus multos posset durare per annos.</i></p>
</div></div>
</div>

<div class="footnote" id="note293">
<p><span class="label"><a href="#tag293">293</a>.&#160;&#160;</span>Della famiglia Pusterla non rimase verun ricordo fra il
popolo; eppur dovette essere di gran conto, se la troviamo implicata
in tutte le cospirazioni contro i Visconti. Vantavasi di
stirpe longobarda, e nello stemma portava l’aquila imperiale;
possedeva trentacinque ville, e in città quasi tutto il quartiere
di porta Ticinese. Un dato giorno questa famiglia allestiva un
gran cavallo di legno, il quale tirato da facchini, a suon di musiche
traversava quel quartiere fino al duomo: ivi schiudevasi, e
ne uscivano persone coi regali di cui faceano omaggio alla metropolitana.
Terminavasi in lauti pasti agli innumerevoli clienti,
trattati secondo il grado nelle capaci sale e nei clamorosi
cortili.</p>
</div>

<div class="footnote" id="note294">
<p><span class="label"><a href="#tag294">294</a>.&#160;&#160;</span><span class="smcap">Stella</span>, <i>Ann. januens.</i> Rer. It. Scrip., <span class="smcap lowercase">XVII</span>. 1073.</p>
</div>

<div class="footnote" id="note295">
<p><span class="label"><a href="#tag295">295</a>.&#160;&#160;</span>Lo racconta il Petrarca nelle <i>Lettere famigliari</i>, lib. <span class="smcap lowercase">XVIII</span>.
ep. 4.</p>
</div>

<div class="footnote" id="note296">
<p><span class="label"><a href="#tag296">296</a>.&#160;&#160;</span><span class="smcap">Ferreto</span>, lib. <span class="smcap lowercase">VI</span>, p. 1130.</p>
</div>

<div class="footnote" id="note297">
<p><span class="label"><a href="#tag297">297</a>.&#160;&#160;</span><span class="smcap">Cortusi</span>, <i>Hist. de novitatibus Paduæ</i>, lib. <span class="smcap lowercase">I</span>. c. 22.</p>
</div>

<div class="footnote" id="note298">
<p><span class="label"><a href="#tag298">298</a>.&#160;&#160;</span>In quelle rivoluzioni non manca mai un avvocato, che,
per reminiscenza dei Greci e dei Romani, e per isfoggio d’eloquenza,
persuade a sottoporsi a un tiranno. Nicola Duc giureconsulto
dimostrava agli Astigiani quanto loro tornava conto
mettersi in obbedienza di Filippo di Piemonte. Messer Ugolino
da Celle, dottor di legge, persuadeva i Lucchesi ad eleggere
signore Castruccio: <i>Cum magnificus vir Castruccius, sua industria,
sapientia, virtute, sollicitudine et vigore, et non sine
magno risico suæ personæ, multas vicarias, castra, terras, jura
et jurisdictiones Lucani comunis, diu in damnum et præjudicium
Lucani comunis per quosdam nobiles et magnates detenta, occupata
recuperavit et subjecerit fortiæ Lucani comunis, et alia
maxima ordinaverit et fecerit, et ordinare, facere et executioni
mandare in honorem et servitium Lucani comunis continuo sit
paratus in actu et prosecuturus; et ipsam civitatem Lucanam
multimode dissolutam reduxerit, et conservet continuo in plena
justitia, pacifico et tranquillo statu; et dignum sit quod ex tantis
beneficiis et honoribus, quæ Lucano comuni acquisivit, et quibus
ipsam civitatem sua virtute promovit, meritum consequatur; si
placet ordinare, consulere et reformare quod ipse Castruccius sit
et eligatur, et electus intelligatur, et sit vigore præsentis consilii
dominus et generalis capitaneus civitatis Lucanæ, et ejus comitatus,
districtus et fortiæ cum omni et tota baylia et auctoritate
Lucani comunis; quæ baylia et auctoritas vigore præsentis
consilii eidem attributa sit et intelligatur super omnibus et singulis
negotiis ejusdem comunis pro tempore vitæ ipsius Castrucci
etc.</i> Memorie lucchesi, <span class="smcap lowercase">I</span>, 249.</p>
</div>

<div class="footnote" id="note299">
<p><span class="label"><a href="#tag299">299</a>.&#160;&#160;</span>«Questo messere Mastino (dice un Romagnuolo contemporaneo)
fu de li maggiori tiranni de Lombardia, quello che più
cittate ebbe, più potenza, più castella, più comunanze, più
grandigia: di quindici grosse cittate fu signore. Mentre che sua
oste si posava sopra alcuna cittate, drizzavale sopra quaranta
trabocchi; mai non se ne partiva fintanto che non era signore;
voleva essere signore sì per forza sì per amore. Mise piede in
Toscana, ebbe Lucca, e ingannò i Fiorentini; donde i Fiorentini
gli ordinarono quella ruina, la quale gli venne di sopra. Po’
minacciava di volere Ferrara e Bologna. Una cosa facea a li
nobili li quali davano le città, che li tenea con seco, e dava
loro grande protezione. Molti erano li baroni, molti erano li
soldati da piede e da cavallo, molti li buffoni, molti suoi falconi,
palafreni, pontani, destrieri di giostra. Grande era lo armeggiare.
Vedeasi levare capucci di capo; vedeasi Todeschi inchinare,
conviti smesurati, trombe e caramelle, cornamuse e naccare
sonare: vedeasi tributi venire, muli con some scaricare,
giostre e bello armeggiare, cantare, danzare, saltare; ogni bello
e dolce diletto fare; drappi franceschi, tartareschi... velluti ’ntagliare;
panni lavorati, smaltati, inorati portare. Quando questo
signore cavalcava, tutta Verona crollava; quando minacciava,
tremava. In fra le altre magnificenze sue si racconta che ottanta
taglieri di credenza ebbe una volta che volse pranzare
in camera; e ogni tagliere ebbe un deschetto con due baroni.
Giudici, medici, letterati, virtuosi di ogni cognizione, avea provisione
in sua terra. La sua fama sonava in corte di Roma.
Non ha simile in Italia, e si magnifica messer Mastino. Fu
uomo assai savio de testa, giusto signore; per tutto lo suo
regno givase sicuro con oro in mano; grande giustizia facea.
Fu uomo bruno, peloso, carnuto, con un grandissimo ventre;
mastro de guerra. Cinquanta palafreni avea di sua casa; ogni dì
mutava roba; duemila cavalieri cavalcavano con esso, quando
cavalcava; duemila fanti da piedi armati, eletti, colle spade in
mano, givangli intorno. E sua persona, mentre che seguitò la
virtù, crebbe; poi che in superbia comenzò a corrompersi, forte
diventò lussurioso; che avesse detorpate cinquanta polzelle in
una quaresima si vantò. Questi vizj lo fecero cadere de suo
onrato stato. Po’ manicava la carne lo venerdì e lo sabbato, e
la quatregesima; non curava de scomunicazione; e considerando
essere tanto potente, gloriavasi non conoscere fragilitate umana.
Quando si vide in tanta grandezza e alterigia, fece fare palazzi,
come si vede in Verona; e per fare le fondamenta, guastò
chiesa. Mai bene non gli prese da poi. Comenzò a desprezzare
li tiranni de Lombardia: non curava di gire a parlamento con
essi. Poi fece fare una corona, tutta adornata di perle, zaffiri,
balasci, robini, smeraldi, valore di fiorini ventimila; perchè ebbe
intenzione di farsi incoronare re di Lombardia, e di fresco. Ma
tiranni di Lombardia furono forte turbati; bene pensarono via
da non essere subjetti a loro paro». — <span class="smcap">Cortusio</span>, op. cit.,
lib. <span class="smcap lowercase">VI</span>. c. <span class="smcap lowercase">I</span>; <span class="smcap">Muzio Gazata</span>, e <i>Storia romana</i> ap. <span class="smcap">Muratori</span>,
Antiq. Ital.</p>
</div>

<div class="footnote" id="note300">
<p><span class="label"><a href="#tag300">300</a>.&#160;&#160;</span>Sul mausoleo di Can Grande del 1329 fu scritto;
</p>

<div class="poem"><div class="stanza">
<p class="i01"><i>Si Canis hic grandis ingentia facta peregit</i></p>
<p class="i01"><i>Marchia testis adest, quam sævo marte subegit.</i></p>
<p class="i01"><i>Scaligeram qui laude domum super astra tulisset</i></p>
<p class="i01"><i>Majores in luce mores si Parca dedisset.</i></p>
</div></div>

<p>
Su quello di Cansignorio:
</p>

<div class="poem"><div class="stanza">
<p class="i01"><i>Scaligera hac nitida cubo Cansignorius arca</i></p>
<p class="i01"><i>Urbibus optatus latiis sine fine monarca.</i></p>
<p class="i01"><i>Ille ego sum gemine qui gentis sceptra tenebam,</i></p>
<p class="i01"><i>Justitiaque meos mixta pietate regebam;</i></p>
<p class="i01"><i>Inclyta cui virtus, cui pax tranquilla fidesque</i></p>
<p class="i01"><i>Inconcussa dabunt famam per secla diesque.</i></p>
</div></div>

<p>
Su quello di Mastino:
</p>

<div class="poem"><div class="stanza">
<p class="i01"><i>Me dominum Verona suum, me Brixia vidit,</i></p>
<p class="i01"><i>Parmaque cum Lucca, cum Feltro Marchia tota.</i></p>
</div></div>
</div>

<div class="footnote" id="note301">
<p><span class="label"><a href="#tag301">301</a>.&#160;&#160;</span>Diversi paesi portavano il nome di ducato di Borgogna.
Il re della Borgogna cisgiurana, cioè di Arles e Provenza, capitale
Vienna: il re della Borgogna transgiurana, capitale Ginevra,
che comprendeva gran parte della Svizzera, il Lionese,
porzione del Delfinato, la Bresse, la Savoja, e di qua dai monti
le valli d’Aosta, Susa, Maira; il ducato proprio di Borgogna. I
molti studj in proposito sono riassunti nelle <i>Memorie cronologiche
e genealogiche di storia nazionale</i> del Cibrario, e nella sua
<i>Storia della monarchia di Savoja</i>. Vedi pure <span class="smcap">Gingins La Serra</span>
per l’origine dai duchi di Provenza.</p>
</div>

<div class="footnote" id="note302">
<p><span class="label"><a href="#tag302">302</a>.&#160;&#160;</span>In una donazione all’abbazia di Pinerolo, Umberto II
professa vivere <i>ex nacione mea lege romana</i>. Il Guichenon
omise queste parole perchè contrariavano il suo sistema: noi
però mostrammo che non provano l’origine di una famiglia.</p>
</div>

<div class="footnote" id="note303">
<p><span class="label"><a href="#tag303">303</a>.&#160;&#160;</span><i>Cronaca di Evian</i>, ms. nell’archivio cantonale di Losanna.</p>
</div>

<div class="footnote" id="note304">
<p><span class="label"><a href="#tag304">304</a>.&#160;&#160;</span>Quei di Magnano davansi al Conte Verde, 1373, volendo
essere <i>sub justæ manus dominio, potiusquam sub tyrannisantium
sævissima voragine et regimine crudeli</i>.</p>
</div>

<div class="footnote" id="note305">
<p><span class="label"><a href="#tag305">305</a>.&#160;&#160;</span>Allora unico arcivescovo ne’ possessi di Savoja era quello
di Tarantasia, sotto cui la Moriana e Aosta. La Savoja propria
dipendeva dal metropolita di Vienne, come parte del vescovado
di Grenoble: gli altri paesi d’oltremonte riverivano i metropoliti
di Lione e di Besanzone; quelli qua dai monti, l’arcivescovo di
Milano.</p>
</div>

<div class="footnote" id="note306">
<p><span class="label"><a href="#tag306">306</a>.&#160;&#160;</span>Il Gioffredo, St. delle Alpi Marittime, tom. i. p. 590, trovò
confermati fin dal 1040 da Ottone e Corrado conti di Ventimiglia
gli statuti dati da un Arduino marchese d’Ivrea agli uomini
di Tenda, Saorgio, Briga, e che importano la ricognizione
del diritto d’eredità nei maschi e nelle femmine; dispensa dal
combattimento giudiziale in cause civili, surrogandovi i testimonj
sacramentali, o giurati; il conte nè i suoi non potranno
pigliare in ostaggio la persona, o mettere sequestro sui beni e
sulle case d’essi uomini; questi non saranno tenuti assistere al
giudizio pubblico se non una volta l’anno per tre giorni; nè a
mandare loro dipendenti in guerra se non in caso di oste generale;
potranno far legna, adacquare, pascolare, cacciare su tutti
i dominj del conte fino al mare. È uno de’ più antichi documenti
di vita comunale. I privilegi della val di Lanzo si leggono in
Cibrario, Studj storici, pag. 302.</p>
</div>

<div class="footnote" id="note307">
<p><span class="label"><a href="#tag307">307</a>.&#160;&#160;</span><i>Lib. consil. civitatis Taurini.</i></p>
</div>

<div class="footnote" id="note308">
<p><span class="label"><a href="#tag308">308</a>.&#160;&#160;</span><span class="smcap">Cibrario</span>, <i>Storia di Chieri</i>; — <span class="smcap">Sclopis</span>, <i>Considerazioni
storiche intorno a Tommaso di Savoja e degli Stati generali ed
altre istituzioni politiche del Piemonte</i>. Torino 1851.</p>
</div>

<div class="footnote" id="note309">
<p><span class="label"><a href="#tag309">309</a>.&#160;&#160;</span>Salinguerra per servizio feudale doveva ad Innocenzo III
il censo di quaranta marche d’argento; servire a proprie spese
con cento militi in Romagna e Lombardia; con cinquanta in
Toscana, nelle marche d’Ancona e di Spoleto; con venti di là
da Roma e fin in Sicilia. Il servizio doveva durare trenta giorni
ogn’anno, non computando l’andata e il ritorno. <span class="smcap">Savioli</span>, <i>Ann.
bolognesi</i>, doc. 431. 444.</p>
</div>

<div class="footnote" id="note310">
<p><span class="label"><a href="#tag310">310</a>.&#160;&#160;</span>Nel 1233 Anselmo di Vinguilia pel proprio padre Bonifazio
e per Jacopo di Casanova suo parente giura fedeltà al
Comune di Genova; ed oltre le solite convenzioni promette che,
qualora esso Comune faccia esercitare cavalcata, vi andrà come
gli altri della Riviera, e uno di loro due, o un idoneo sostituto.
Se faccia armata di dieci galee, darà sette uomini a spese
proprie; e così di più o di meno in ragione, purchè non siano
meno di sei. <i>Liber jurium</i>, <span class="smcap lowercase">I</span>. 931. Seguono altre consimili convenzioni.</p>
</div>

<div class="footnote" id="note311">
<p><span class="label"><a href="#tag311">311</a>.&#160;&#160;</span><span class="smcap">Ghirardacci</span>, al 1297, e lib. <span class="smcap lowercase">XIV</span>. p. 477.</p>
</div>

<div class="footnote" id="note312">
<p><span class="label"><a href="#tag312">312</a>.&#160;&#160;</span><i>Delizie degli eruditi toscani</i>, <span class="smcap lowercase">X</span>. 199. — Chiamavasi <i>cavalleria,
cavallata</i> o <i>milizia</i> l’obbligazione di servire a cavallo.
Determinavasi secondo gli averi a chi intiera, a chi un quarto,
a chi metà; a tale di due cavalli, a tale di un solo. Chi n’era
dispensato per età, legge o malattia, dava armi e destrieri, che
il Comune distribuiva a’ cittadini di minor sorte. Studiavansi i
rettori d’accrescere il numero delle cavallate, sia distribuendo
a’ più poveri alcuna somma di danaro a modo di prestito o di
dono, sia consegnando alle genti forestiere alcuni cavalli in
socio o, come allora dicevasi, <i>in adequanza</i>, al patto che servissero
in guerra e venissero ad abitare colle famiglie dentro
le mura.
</p>

<p>
Del resto le cavallate s’imponevano solitamente ogni anno,
ed a chi possedeva oltre a cinquecento fiorini: a chi erano imposte
importavano l’obbligazione di tener un cavallo di valuta
fra i trentacinque e i settanta fiorini (fra le 854 e le 1708 lire
d’oggi), e di militare ad ogni cenno del capitano di guerra. La
paga in Firenze pe’ semplici cittadini era di quindici soldi al dì;
pe’ giudici e cavalieri di corredo, di venti. I destrieri delle
cavallate primamente venivano esaminati, stimati e descritti da
uffiziali deputati a ciò; poscia bollavansi col bollo del Comune.
Caso che il cavallo per pubblico motivo venisse guasto, morto
o ferito, il danno veniva compensato al padrone dal Comune:
ciò dicevasi <i>emendare</i>. Finchè il cavallo non fosse emendato,
correva la paga al milite senz’obbligo di servizio. Cavallo emendato
contrassegnavasi per non averlo ad emendare una seconda
volta. Vedi <span class="smcap">Ricotti</span>, <i>Storia delle compagnie di ventura</i>.</p>
</div>

<div class="footnote" id="note313">
<p><span class="label"><a href="#tag313">313</a>.&#160;&#160;</span><span class="smcap">Giulini</span>, al 1235; — <span class="smcap">G. Villani</span>, <span class="smcap lowercase">IX</span>. 47.</p>
</div>

<div class="footnote" id="note314">
<p><span class="label"><a href="#tag314">314</a>.&#160;&#160;</span>I fuorusciti di Ferrara nel 1271 fanno lega con Bologna,
promettendo <i>quod facient exercitum et cavalcatam cum commune
Bononiæ, scilicet milites ut milites, et pedites ut pedites, ad voluntatem
et mandatum communis et populi bononiensis, sicut
cives civitatis Bononiæ....; quod facient et tractabunt guerram
omnibus et singulis inimicis communis Bononiæ....; quod dicti
Ferrarienses et eorum sequaces defendent et manutenebunt toto
eorum posse sicut alii cives civitatis Bononiæ castrum bononiense
factum apud Primarium</i>. <span class="smcap">Savioli</span>, doc. 765.</p>
</div>

<div class="footnote" id="note315">
<p><span class="label"><a href="#tag315">315</a>.&#160;&#160;</span>Anche i capitani successivi erano di nobili case: Werner
di Monfort, Wirtinger di Landau, Anichino di Baumgarten...;
dai nostri nominati il duca Guarnieri, il conte Lando, il Bongardo.
Vedi il Cap. <span class="smcap lowercase">CXI</span>.</p>
</div>

<div class="footnote" id="note316">
<p><span class="label"><a href="#tag316">316</a>.&#160;&#160;</span><span class="smcap">G. Villani</span>, <span class="smcap lowercase">IX</span>. 182.</p>
</div>

<div class="footnote" id="note317">
<p><span class="label"><a href="#tag317">317</a>.&#160;&#160;</span><i>Novella</i> 181. — Quando Pino degli Ordelaffi sconfisse la
banda della Rosa nel 1398, esso Sacchetti lo lodò in un sonetto:
</p>

<div class="poem"><div class="stanza">
<p class="i01">Se ciaschedun signor desse le frutte</p>
<p class="i02">  A chi le va cercando, come voi,</p>
<p class="i02">  Le strade si terrian nette ed asciutte.</p>
</div></div>

<p>
E soggiungeva in prosa: — Perchè virtuosamente avete adoperato,
che ’l simile facessono tutti gli altri signori, non mi sono
possuto tenere ch’io non v’abbia scritto.... E se in ciò si accordasse
tutta Italia, e facesse come voi, la gente barbara tornerebbe
a lavorar le terre ecc.».</p>
</div>

<div class="footnote" id="note318">
<p><span class="label"><a href="#tag318">318</a>.&#160;&#160;</span><span class="smcap">Rosmini</span>, <i>Vita del Magno Trivulzio</i>, lib. <span class="smcap lowercase">IV</span>. doc. 23.</p>
</div>

<div class="footnote" id="note319">
<p><span class="label"><a href="#tag319">319</a>.&#160;&#160;</span>Lettera di re Roberto al duca d’Atene.</p>
</div>

<div class="footnote" id="note320">
<p><span class="label"><a href="#tag320">320</a>.&#160;&#160;</span>Le particolarità sono di Coppo Stefani. Vedi <span class="smcap">Hecker</span>, <i>Der
Schwarze Tod</i>. Berlino 1832.</p>
</div>

<div class="footnote" id="note321">
<p><span class="label"><a href="#tag321">321</a>.&#160;&#160;</span><i>Rer. It. Scrip.</i>, tom. <span class="smcap lowercase">XV</span>, cronaca di Andrea Dei. Un altro
anonimo dice, più ragionevolmente, che da sessantacinquemila
bocche si ridussero a quindicimila.</p>
</div>

<div class="footnote" id="note322">
<p><span class="label"><a href="#tag322">322</a>.&#160;&#160;</span>Ma nel 1361 la peste scoppiò in Lombardia, desertò Como,
a Novara e Pavia consumò un terzo degli abitanti, settantasettemila
in Milano, oltre il contado. Tornò nel 74, poi nel 99, quando
la sola Como, al dire di Benedetto Giovio, perdè tredicimila
persone.</p>
</div>

<div class="footnote" id="note323">
<p><span class="label"><a href="#tag323">323</a>.&#160;&#160;</span><span class="smcap">Petrarca</span>, <i>Ep. famil.</i>, lib. <span class="smcap lowercase">VIII</span>. 7.</p>
</div>

<div class="footnote" id="note324">
<p><span class="label"><a href="#tag324">324</a>.&#160;&#160;</span>Questa singolarità eccitò la curiosità, e molti la tolsero a
soggetto di dotte dissertazioni, che crescono di continuo. In
Italia, oltre il Camposanto di Pisa, troppo noto, ne conosciamo
uno poco fuori di Como, oggi perito; uno a Santa Caterina del
Sasso sul lago Maggiore; uno sulla facciata dei Disciplini a Clusone
del Bergamasco.</p>
</div>

<div class="footnote" id="note325">
<p><span class="label"><a href="#tag325">325</a>.&#160;&#160;</span><i>Cron. riminese.</i></p>
</div>

<div class="footnote" id="note326">
<p><span class="label"><a href="#tag326">326</a>.&#160;&#160;</span>Probabilmente sotto Fiesole al Poggio Gherardi, e alla
villa già Palmieri detta Schifanoja e dei Trevisi.</p>
</div>

<div class="footnote" id="note327">
<p><span class="label"><a href="#tag327">327</a>.&#160;&#160;</span>— Quanti valorosi uomini, quante belle donne, quanti
leggiadri giovani, li quali, non che altri, ma Galeno, Ippocrate
o Esculapio, avrieno giudicati sanissimi, la mattina desinarono
coi loro parenti, compagni ed amici, che poi, la sera vegnente
appresso, nell’altro mondo cenarono colli loro passati».
</p>

<p>
Più che in tutta la retorica del Boccaccio, trovo verità in
queste parole di Panieri Sardo cronista pisano: — In del 1348,
alla intrata di gennajo, vennero a Pisa due galee di Genovesi
che venivano di Romanìa; e come furono giunti alla piazza dei
Pesci, chiunque favellò con loro di subito fue amalato e morto;
e chiunque favellava a quelli malati o toccasse di quelli morti
altresì, tosto amalavano e morivano: e così fu sparta la grande
corruzione in tanto, che ogni persona morìa. E fu sì grande la
paura, che nime (nessuno) volea l’un l’altro vedere: lo padre non
volea vedere morire lo figliuolo, nè lo figliuolo volea vedere
morire lo padre, nè l’uno fratello l’altro, nè la moglie lo suo
marito. E ogni persona fuggiva la morte; ma poco li valea, che
chiunque dovea morir si moria, e non si trovava persona che li
volesse portare a fossa. Ma quello Signore che fece lo cielo e la
terra, provvide bene ogni cosa; che lo padre, vedendo morto lo
suo figliuolo e abbandonato da ogni persona (che nimo lo volea
toccare, nè cucire, nè portare), egli si recusava morto (<i>si dava
per morto</i>) e poi facea egli stesso lo meglio che potea; egli lo
cucia, e poi lo mettea in della cascia, e con ajuto lo portava
alla fossa, ed egli stesso lo sotterrava; e poi l’altro giorno egli
o chiunque l’avea toccato, si era morto. Ma benedetto Dio, che
provvide di dar ajuto l’uno all’altro. Con tutto che ciascun
morie purchè egli toccasse di sue cose o denari o panni, nondimeno
non ne rimase in nessuna casa nè in sul letto nessuno a
sotterrare, che egli non fosse onorevolmente sotterrato secondo
la sua qualità: tanta carità Dio diede all’uno coll’altro, recusandosi
ciascuno morto. E dicea: <i>Ajutiamo, e portiamli a fossa,
acciocchè ancora noi siamo portati</i>». Archivio storico, tom. <span class="smcap lowercase">VI</span>.
part. ii. p. 114.</p>
</div>

<div class="footnote" id="note328">
<p><span class="label"><a href="#tag328">328</a>.&#160;&#160;</span>Non è ben dimostrato che il De Sade trovasse il vero
intorno a questa Laura. Vedi <i>L’illustre châtelaine des environs
de Vaucluse, e la Laure de Pétrarque par</i> <span class="smcap">Hyacinthe d’Olivier-Vitalis</span>.
Parigi 1843. Anche Salvatore Betti sostiene ch’ella
fosse la nobilissima Laura Des Beaux Adhémar di Cavaillon,
figlia del signore di Vaucluse, nata in riva alla Sorga, e morta
fanciulla di consunzione il 1348.
</p>

<p>
«Le trenta vite del cantore di Laura ce ne lasciano bramare
una degna di lui», scriveva il Bettinelli quasi un secolo fa, e
possiamo ripeter noi.</p>
</div>

<div class="footnote" id="note329">
<p><span class="label"><a href="#tag329">329</a>.&#160;&#160;</span></p>

<div class="poem"><div class="stanza">
<p class="i01">Perchè a me troppo ed <i>a se stessa</i> piacque.</p>
<p class="i01">La rividi più bella e meno <i>altera</i>.</p>
</div></div>
</div>

<div class="footnote" id="note330">
<p><span class="label"><a href="#tag330">330</a>.&#160;&#160;</span></p>

<div class="poem"><div class="stanza">
<p class="i01">Con lei foss’io da che si parte il sole,</p>
<p class="i02">  E non ci vedess’altri che le stelle....</p>
<p class="i02">  Solo una notte, e mai non fosse l’alba,</p>
<p class="i02">  E non si trasformasse in verda selva</p>
<p class="i02">  Per uscirmi di braccia....</p>
<p class="i01">Pigmalïon, quanto lodar ti dèi</p>
<p class="i02">  Dell’immagine tua, se mille volte</p>
<p class="i02">  N’avesti quel ch’io sol una vorrei.</p>
</div></div>

<p>
E <i>De contemptu mundi</i>, dial. <span class="smcap lowercase">III</span>: <i>Nullis mota precibus,
nullis victa blanditiis, muliebrem tenuit decorem, et adversus
suam simul et meam ætatem, adversus multa et varia quæ
adamantinum flectere licet spiritum debuissent, inexpugnabilis
et firma permansit.</i></p>
</div>

<div class="footnote" id="note331">
<p><span class="label"><a href="#tag331">331</a>.&#160;&#160;</span><i>De vita solitaria; De remediis utriusque fortunæ</i>.</p>
</div>

<div class="footnote" id="note332">
<p><span class="label"><a href="#tag332">332</a>.&#160;&#160;</span><i>Seniles</i>, 3. 6.</p>
</div>

<div class="footnote" id="note333">
<p><span class="label"><a href="#tag333">333</a>.&#160;&#160;</span><i>Apol. contra Galli calumnias.</i> È in ripicchio d’un anonimo
che avea confutato la lettera ove egli persuadeva Urbano V
a ritornare la sede pontifizia in Roma, dicendogli ogni male
della Francia.</p>
</div>

<div class="footnote" id="note334">
<p><span class="label"><a href="#tag334">334</a>.&#160;&#160;</span><i>Opera</i>, pag. 170. ediz. di Basilea.</p>
</div>

<div class="footnote" id="note335">
<p><span class="label"><a href="#tag335">335</a>.&#160;&#160;</span>Rathery, nella Memoria premiata dall’Accademia nel
1852 intorno all’<i>Influenza dell’Italia sulle lettere francesi</i>, vorrebbe
nel Roman de la Rose riconoscere l’influenza di Dante,
ch’e’ suppone amico di Giovanni de Meun.</p>
</div>

<div class="footnote" id="note336">
<p><span class="label"><a href="#tag336">336</a>.&#160;&#160;</span><i>Audio, quo nil possem tristius, nihilque indignantius
audire, quosdam cardinales ibi esse qui murmurent se Benvense
vinum in Italia non habere</i>. Opera, pag. 845.</p>
</div>

<div class="footnote" id="note337">
<p><span class="label"><a href="#tag337">337</a>.&#160;&#160;</span>Di lui scrive nelle <i>Epist. famil.</i>, <span class="smcap lowercase">VII</span>. 13: <i>Reges terræ
bellum literis indixerunt; aurum, credo, et gemmas atramentis
inquinare metuunt, animum ignorantiæ cæcum ac sordidum
habere non metuunt. Unde illud regale dedecus? videre plebem
doctam, regesque asinos coronatos licet (sic enim eos vocat romani
cujusdam imperatoris epistola ad Francorum regem). Tu
ergo hac ætate vir maxime, et cui ad regnum nihil præter nomen
regium desit... meliora omnia de te spero.</i>
</p>

<p>
E nell’<i>Epist. metr.</i> lib. <span class="smcap lowercase">III</span>:
</p>

<div class="poem"><div class="stanza">
<p class="i01"><i>Maximus ille virûm quos suspicit itala tellus,</i></p>
<p class="i01"><i>Ille, inquam, aeriæ parent cui protinus Alpes,</i></p>
<p class="i01"><i>Cui pater Apenninus erat, cui ditia rura</i></p>
<p class="i01"><i>Rex Padus ingenti spumans intersecat amne,</i></p>
<p class="i01"><i>Atque coronatos altis in turribus angues</i></p>
<p class="i01"><i>Obstupet...</i></p>
<p class="i01"><i>Adriaci quem stagna maris, thyrrenaque late</i></p>
<p class="i01"><i>Æquora permetuunt, quem transalpina verentur,</i></p>
<p class="i01"><i>Seu cupiunt sibi regna ducem, qui crimina duris</i></p>
<p class="i01"><i>Nexibus illaqueat, legumque coercet habenis,</i></p>
<p class="i01"><i>Justitiaque regit populos, quique aurea fessæ</i></p>
<p class="i01"><i>Tertius Hesperiæ melioris secla metalli</i></p>
<p class="i01"><i>Et Mediolani romanas contulit artes,</i></p>
<p class="i01"><i>Parcere subjectis et debellare superbos.</i></p>
</div></div>

<p>
Alla nascita d’un figlio di Barnabò cantava:
</p>

<div class="poem"><div class="stanza">
<p class="i01"><i>Te Padus expectat dominum, quem flumina regem</i></p>
<p class="i01"><i>Nostra vocant, te purpureo Ticinus amictu....</i></p>
<p class="i01"><i>Tu quoque tranquillo votivum pectore natum</i></p>
<p class="i01"><i>Suscipe, magne parens, et per vestigia gentis</i></p>
<p class="i01"><i>Ire doce, generisque sequi monumenta vetusti.</i></p>
<p class="i01"><i>Inveniet puer iste domi calcaria laudum</i></p>
<p class="i01"><i>Plurima, magnanimos proavos imitetur avosque,</i></p>
<p class="i01"><i>Mirarique patrem docili condiscat ab ævo.</i></p>
</div></div>
</div>

<div class="footnote" id="note338">
<p><span class="label"><a href="#tag338">338</a>.&#160;&#160;</span>Dodici vestiti di scarlatto erano delle case Forni, Trinci,
Capizucchi, Caffarelli, Cancellieri, Coccini, Rossi, Papazucchi,
Paparesi, Altieri, Leni, Astalti; sei di verde, delle case Savelli,
Conti, Orsini, Annibaldi, Paparesi, Montanari.</p>
</div>

<div class="footnote" id="note339">
<p><span class="label"><a href="#tag339">339</a>.&#160;&#160;</span><i>Incubui unice ad notitiam antiquitatis, quoniam mihi
semper ætas ista displicuit.</i> Ep. ad posteros.</p>
</div>

<div class="footnote" id="note340">
<p><span class="label"><a href="#tag340">340</a>.&#160;&#160;</span><i>Auctor venatus fuit ubique quidquid faciebat ad suum
propositum</i>. <span class="smcap">Benvenuto da Imola</span> al <span class="smcap lowercase">XIV</span> del <i>Purgatorio</i>.</p>
</div>

<div class="footnote" id="note341">
<p><span class="label"><a href="#tag341">341</a>.&#160;&#160;</span>Il Petrarca narra che Dante fu ripreso da Can Grande,
qual uomo meno urbano e men cortese che non gli istrioni medesimi
e i buffoni della sua Corte. <i>Memorab.</i>, <span class="smcap lowercase">II</span>. Avendogli Can
Grande domandato: — Perchè mi piace più quel buffone che
non te, cotanto lodato?» n’ebbe in risposta: — Non ti maraviglieresti
se ricordassi che la somiglianza di costumi stringe gli
animi in amicizia».</p>
</div>

<div class="footnote" id="note342">
<p><span class="label"><a href="#tag342">342</a>.&#160;&#160;</span><i>Sonetto</i> 25. <span class="smcap lowercase">II</span>. — Nella prefazione alle <i>Epistole famigliari</i>
dice avere scritto alcune cose vulgari per dilettar gli orecchi del
popolo. Nella <span class="smcap lowercase">VIII</span> di esse soggiunge che per sollievo dei suoi
mali dettò «le giovanili poesie vulgari, delle quali or prova
pentimento e rossore (<i>cantica, quorum hodie pudet ac pœnitet</i>),
ma che pur sono accettissime a coloro i quali dallo stesso male
sono compresi». Nella <span class="smcap lowercase">XIII</span> delle Senili: <i>Ineptias quas omnibus
et mihi quoque si liceat ignotas velim</i>. E scolpandosi a quei che
lo diceano invidioso di Dante: — Non so quanta faccia di vero
sia in questo, ch’io abbia invidia a colui che consumò tutta la
vita in quelle cose, in che io spesi appena il primo fiore degl’anni;
io che m’ebbi per trastullo e riposo dell’animo e dirozzamento
dell’ingegno quello che a lui fu arte, se non la sola, certamente
la prima». E nella <span class="smcap lowercase">XI</span> delle <i>Famigliari</i> modestamente: — Di
chi avrà invidia chi non l’ha di Virgilio?» Altrove dice
essersi guardato sempre dal leggere i versi di Dante, e al Boccaccio
scrive: — Ho udito cantare e sconciare quei versi su per
le piazze... Gl’invidierò forse gli applausi de’ lanajuoli, tavernieri,
macellaj e cotal gentame?» Eppure Jacopo Mazzoni (<i>Difesa
di Dante</i>, <span class="smcap lowercase">VI</span>. 29) asserisce che il Petrarca «adornò il suo
canzoniere di tanti fiori della Divina Commedia, che può dirsi
piuttosto ch’egli ve li rovesciasse dai canestri che dalle mani».
È un’arte dei detrattori senza coraggio il deprimere un sommo
col metterlo a paraggio de’ minori. Ora il Petrarca due volte
menziona Dante come poeta d’amore, ponendolo in riga con frà
Guittone e Cino da Pistoja; Sonetto 257: <i>Ma ben ti prego che in
la terza spera Guitton saluti e messer Cino e Dante</i>. Trionfo
d’Amore, <span class="smcap lowercase">IV</span>: <i>Ecco Dante e Beatrice, ecco Selvaggia, ecco Cin da
Pistoja, Guitton d’Arezzo</i>.</p>
</div>

<div class="footnote" id="note343">
<p><span class="label"><a href="#tag343">343</a>.&#160;&#160;</span>Si confronti la descrizione della sera. <span class="smcap">Dante</span>, <i>Purg.</i>, VIII: — Era
l’ora che volge il desìo e intenerisce il cuore dei naviganti
il dì che dissero addio ai cari amici; e che punge d’amore
il nuovo pellegrino se ode squilla da lontano che sembri piangere
il giorno che si muore». <span class="smcap">Petrarca</span>: — Poichè il sole si
nasconde, i naviganti gettan le membra in qualche chiusa valle
sul duro legno o sotto l’aspre gòmone. Ma perchè il sole s’attuffi
in mezzo l’onde, e lasci Spagna e Granata e Marocco dietro
le spalle, e gli uomini e le donne e ’l mondo e gli animali acquetino
i loro mali, pure io non pongo fine al mio ostinato
affanno».</p>
</div>

<div class="footnote" id="note344">
<p><span class="label"><a href="#tag344">344</a>.&#160;&#160;</span>Eppure la parola <i>melanconia</i> nè una volta si trova nei
suoi versi.</p>
</div>

<div class="footnote" id="note345">
<p><span class="label"><a href="#tag345">345</a>.&#160;&#160;</span>Indicò chiaramente gli antipodi e il centro di gravità
della terra; fece argute osservazioni sul volo degli uccelli, sulla
scintillazione delle stelle, sull’arco baleno, sui vapori che formansi
nella combustione (<i>Inf.</i>, <span class="smcap lowercase">XIII</span>. 40. <span class="smcap lowercase">XIV. III</span>; <i>Purg.</i>, <span class="smcap lowercase">II</span>.
14. <span class="smcap lowercase">XV</span>. 16; <i>Par.</i>, <span class="smcap lowercase">II</span>, 35. <span class="smcap lowercase">XII</span>. 10), sull’origine delle meteore acquose
(<i>Ben sai come nell’aer si raccoglie Quell’umido vapor che
in acqua riede Tosto che sale dove freddo il coglie</i>), e sulla teoria
de’ venti (<i>il vento Impetuoso per gli avversi ardori</i>), sul rapporto
fra l’evaporazione del mare e le correnti de’ fiumi (<i>In fin là,
’ve si rende (l’Arno) per ristoro, Di quel che il ciel della marina
asciuga, Ond’hanno i fiumi ciò che va con loro</i>). Prima di Newton
assegnò alla luna la causa del flusso e riflusso (<i>E come ’l volger
del ciel della luna, Copre e discopre i lidi senza posa</i>. <i>Par.</i>, <span class="smcap lowercase">XVI</span>).
Prima di Galileo attribuì il maturar delle frutte alla luce che
fa esalare l’ossigeno (<i>Guarda il color del Sol che si fa vino Giunto
all’umor che dalla vite cola</i>. <i>Purg.</i>, <span class="smcap lowercase">XXV</span>). Prima di Linneo e dei
viventi dedusse la classificazione dei vegetali dagli organi sessuali,
e asserì nascer da seme le piante anche microscopiche e
criptogame (<i>Ch’ogn’erba si conosce per lo seme.</i> Ivi, <span class="smcap lowercase">XVI</span>; <i>Quando
alcuna pianta Senza seme palese vi s’appiglia</i>. Ivi, <span class="smcap lowercase">XXVIII</span>). Sa
che alla luce i fiori aprono i petali e scoprono gli stami e i pistilli
per fecondare i germi (<i>Quali î fioretti dal notturno gelo
Chinati e chiusi, poi che ’l sol gl’imbianca, Si</i> drizzan <i>tutti</i> aperti
<i>in loro stelo. Inf.</i>, <span class="smcap lowercase">II</span>); e che i succhi circolano nelle piante (<i>Come
d’un tizzo verde ch’arso sia Dall’un de’ capi, che dall’altro geme
E cigola per vento che va via</i>. Ivi, <span class="smcap lowercase">XIII</span>). Prima di Leibniz notò
il principio della ragion sufficiente (<i>Intra duo cibi distanti e
moventi D’un modo, prima si morria di fame Che liber uom l’un
si recasse a’ denti</i>. <i>Par.</i>, <span class="smcap lowercase">IV</span>). Prima di Boussingault e Liebig assegnò
le rimutazioni della materia (<i>Il ramo Rende</i> alla terra <i>tutte
le sue spoglie</i>). Prima di Bacone pose l’esperienza per fonte del
sapere (<i>Da questa istanzia può deliberarti Esperienza, se giammai
la provi, Ch’esser suol fonte a’ rivi di vostr’arti</i>. Ivi, <span class="smcap lowercase">II</span>). Anzi
l’attrazione universale vi è adombrata, cantando — Questi ordini
di su tutti rimirano, E di giù vincon sì che verso Dio Tutti
tirati sono e tutti tirano» (<i>Par.</i>, <span class="smcap lowercase">XXVIII</span>). Indica pure la circolazione
del sangue, dicendo in una canzone: — Il sangue che per le vene
disperso Correndo fugge verso Lo cor che il chiama, ond’io rimango
bianco». Il che più circostanziatamente esprime Cecco
d’Ascoli nell’<i>Acerba</i>:
</p>

<div class="poem"><div class="stanza">
<p class="i01">Nasce dal cuore ciascuna arteria</p>
<p class="i01">E l’arteria sempre dov’è vena;</p>
<p class="i01">Per l’una al core lo sangue si mena,</p>
<p class="i01">Per l’altra vien lo spirito dal core;</p>
<p class="i01">Il sangue pian si move con quiete.</p>
</div></div>
</div>

<div class="footnote" id="note346">
<p><span class="label"><a href="#tag346">346</a>.&#160;&#160;</span>Oltre l’argomento dedotto dal suo silenzio, vedi la confusione
che ne fa nel <span class="smcap lowercase">IV</span> dell’<i>Inferno</i>; altrove nomina come autore
di <i>altissime prose</i> Tito Livio, Plinio, Frontino, Paolo Orosio;
nel <i>Par.</i>, <span class="smcap lowercase">VI</span>. 49, fa venire in Italia gli Arabi con Annibale, ecc.;
nel <i>Convivio</i> confessa che stentava a capire Cicerone e Boezio.</p>
</div>

<div class="footnote" id="note347">
<p><span class="label"><a href="#tag347">347</a>.&#160;&#160;</span>Per esempio, Cino da Pistoja scrive degli occhi della sua
donna:
</p>

<div class="poem"><div class="stanza">
<p class="i01">Poichè veder voi stessi non potete,</p>
<p class="i01">Vedete in altri almen quel che voi siete;</p>
</div></div>

<p>
e il Petrarca:
</p>

<div class="poem"><div class="stanza">
<p class="i07">              Luci beate e liete,</p>
<p class="i01">Se non che il veder voi stesse v’è tolto:</p>
<p class="i01">Ma quante volte a me vi rivolgete,</p>
<p class="i01">Conoscete in altrui quel che voi siete.</p>
</div></div>

<p>
Cino ha un sonetto:
</p>

<div class="poem"><div class="stanza">
<p class="i01">Mille dubbj in un dì, mille querele</p>
<p class="i01">Al tribunal dell’alta imperatrice, ecc.</p>
</div></div>

<p>
ove figura che egli ed Amore piatiscano avanti alla Ragione, e
infine questa conchiude:
</p>

<div class="poem"><div class="stanza">
<p class="i07">              A sì gran piato</p>
<p class="i01">Convien più tempo a dar sentenza vera.</p>
</div></div>

<p>
Petrarca riproduce quest’invenzione nella canzone <i>Quell’antico
mio dolce empio signore</i>, ove dopo il dibattimento la Ragione
sentenzia:
</p>

<div class="poem"><div class="stanza">
<p class="i01">Piacemi aver vostre quistioni udite,</p>
<p class="i01">Ma più tempo bisogna a tanta lite.</p>
</div></div>

<p>
Confronti del Petrarca coi Provenzali fece il Galvani nelle
<i>Osservazioni sulla poesia de’ trovadori</i>. E vedi il <i>Paradosso</i> del
Pietropoli.</p>
</div>

<div class="footnote" id="note348">
<p><span class="label"><a href="#tag348">348</a>.&#160;&#160;</span>Però il Bembo, quel gran petrarchista che ognun sa, confessa
aver letti per oltre quaranta volte i due primi sonetti del
Canzoniere senza intenderli appieno, nè avere incontrato ancora
chi gl’intendesse, per quelle contraddizioni che pajono essere in
loro; <i>Lettera a Felice Trofimo</i>, lib. <span class="smcap lowercase">VI</span>. E Ugo Foscolo, grande
studioso del Petrarca, interrogato sul senso della strofa famosa
<i>Voi cui natura</i>, ecc., la spiega con un <i>Se non m’inganno</i> (Epistolario,
vol. <span class="smcap lowercase">III</span>. 46). Fin ad ora si disputò sul senso del verso
</p>

<div class="poem"><div class="stanza">
<p class="i01">Mille piacer non vagliono un tormento</p>
</div></div>

<p>
e dell’altro
</p>

<div class="poem"><div class="stanza">
<p class="i01">Che alzando il dito colla morte scherza.</p>
</div></div>
</div>

<div class="footnote" id="note349">
<p><span class="label"><a href="#tag349">349</a>.&#160;&#160;</span>Gli aneddoti che si raccontano in contrario, e l’asserzione
del Petrarca parmi non si possano riferire che a’ versi amorosi,
od altri men conosciuti, che sono di forma affatto moderna e di
concetto semplice.</p>
</div>

<div class="footnote" id="note350">
<p><span class="label"><a href="#tag350">350</a>.&#160;&#160;</span>Tali sarebbero i frequenti giuocherelli sul nome di Laura;
tale la <i>gloriosa colonna</i> a cui s’appoggia nostra speranza, e il vento
angoscioso de’ sospiri, e il fuoco de’ martiri, e le chiavi amorose,
e il lauro a cui coltivare adopera <i>vomer di penna con sospir di
fuoco;</i> e la nebbia di sdegni che <i>rallenta le stanche sarte della
nave sua, fatte d’error con ignoranza attorto</i>: e i ravvicinamenti
fra cose disparate, come fra sè e l’aquila, la cui <i>vista
incontro al Sol pur si difende</i>; e il dolore che lo fa <i>d’uom vivo
un verde lauro</i>. Nel che talvolta non ha pur rispetto alle cose
sacre; come là dove loda il borgo in cui la bella donna nacque,
paragonando con Cristo che <i>sceso in terra a illuminar le carte,
fa di sè grazia a Giudea</i>; e il <i>vecchierel canuto e bianco, che viene
a Roma per rimirar la sembianza di colui che ancor lassù nel
ciel vedere spera</i>, confronta a sè <i>che cerca la forma vera di
Laura</i>.</p>
</div>

<div class="footnote" id="note351">
<p><span class="label"><a href="#tag351">351</a>.&#160;&#160;</span>Alessandro Velutello nel 1525 fu il primo che distribuì il
Petrarca in rime avanti la morte, dopo la morte di madonna
Laura, e rime varie.</p>
</div>

<div class="footnote" id="note352">
<p><span class="label"><a href="#tag352">352</a>.&#160;&#160;</span>Un’elevata definizione della poesia leggiamo pure nel
Boccaccio (<i>Genealogia degli Dei</i>, lib. <span class="smcap lowercase">XIV</span>, c. 7): <i>Poesis, quam
negligentes abjiciunt et ignari, est fervor quidam exquisite inveniendi
atque discendi seu scribendi quod inveneris, qui ex sinu
Dei procedens, paucis mentibus, ut arbitror, in creatione conceditur.
Ex quo, quoniam mirabilis est, rarissimi semper fuere
poetæ. Hujus enim fervoris sublimes sunt effectus ut puta mentem
in desiderium dicendi compellere, peregrinas et inauditas inventiones
excogitare, meditatas ordine certo component ornare compositum
inusitato quodam verborum atque sententiarum contextu,
velamento fabuloso atque decenti veritatem contegere</i>.</p>
</div>

<div class="footnote" id="note353">
<p><span class="label"><a href="#tag353">353</a>.&#160;&#160;</span>La Divina Commedia a La Harpe parve <i>une rapsodie informe</i>,
a Voltaire <i>une amplification stupidement barbare</i>. Ebbe
essa ventuna edizione nel secolo <span class="smcap lowercase">XV</span>, quarantadue nel <span class="smcap lowercase">XVI</span>, quattro
nel <span class="smcap lowercase">XVII</span>, trentasei nel <span class="smcap lowercase">XVIII</span>, più di cencinquanta nella prima
metà del nostro; diciannove traduzioni latine, trentacinque francesi,
venti inglesi, altrettante tedesche, due spagnuole; cencinquantacinque
illustrazioni di disegni o pitture. Vedi <span class="smcap">Colomb de
Batines</span>, <i>Bibliografia dantesca</i>.</p>
</div>

<div class="footnote" id="note354">
<p><span class="label"><a href="#tag354">354</a>.&#160;&#160;</span>Nota varietà di giudizj. Il padre Cesari, proclamato pedante,
ristampando i <i>Fioretti</i> (Verona 1822) levò le uscite alla
antica, mettendovi le moderne «per togliere agli schifiltosi
ogni cagione di mordere e sprezzare questa lingua del Trecento;
e così cammineranno senza incespicare». Sebastiano Ciampi,
ristampando il vulgarizzamento d’Albertano Giudice (Firenze
1833), conserva non che le cadenze, fin tutti gli sbagli del manuscritto,
e ne fa per rogito notarile attestare l’identità.</p>
</div>

<div class="footnote" id="note355">
<p><span class="label"><a href="#tag355">355</a>.&#160;&#160;</span>Come tale è considerato dal <span class="smcap">Tempesti</span>, <i>Disc. sulla storia
letteraria pisana</i>.</p>
</div>

<div class="footnote" id="note356">
<p><span class="label"><a href="#tag356">356</a>.&#160;&#160;</span>Altre letterate italiane, oltre la Pisani e la Nina sicula,
nomineremo le fabbrianesi Ortensia di Guglielmo, Leonora della
Genga, Livia di Chiavello, Elisabetta Trebani d’Ascoli, Giustina
Levi Perotti, che indirizzò sonetti al Petrarca; la Selvaggia,
cantata da Cino di Pistoja; Giovanna Bianchetti bolognese, che
sapeva di greco, latino, tedesco, boemo, polacco, italiano, e di
scienze filosofiche e legali.</p>
</div>

<div class="footnote" id="note357">
<p><span class="label"><a href="#tag357">357</a>.&#160;&#160;</span><span class="smcap">F. Villani</span> nella sua vita; <i>Filocopo</i>, v. 377.</p>
</div>

<div class="footnote" id="note358">
<p><span class="label"><a href="#tag358">358</a>.&#160;&#160;</span>Dal <i>Dolopathos</i> il Boccaccio dedusse le novelle, 2ª della
giornata <span class="smcap lowercase">IX</span>, 4ª della giornata <span class="smcap lowercase">VII</span>, 8ª della giornata <span class="smcap lowercase">VIII</span>. Contano
dieci delle sue novelle, tratte dai trovadori.</p>
</div>

<div class="footnote" id="note359">
<p><span class="label"><a href="#tag359">359</a>.&#160;&#160;</span>Vedi <i>Sonetto</i> 192, 121. 87. E nella <i>Canzone</i> x:
</p>

<div class="poem"><div class="stanza">
<p class="i01">Pace tranquilla senza alcun affanno,</p>
<p class="i01">Simile a quella che nel cielo eterna</p>
<p class="i01">Move dal loro innamorato riso</p>
</div></div>

<p>
cioè degli occhi; e che da questi move
</p>

<div class="poem"><div class="stanza">
<p class="i10">                     un dolce lume</p>
<p class="i01">Che mi mostra la via che al ciel conduce.</p>
<p class="i11">                 <i>Canz.</i> <span class="smcap lowercase">IX</span>.</p>
</div></div>

<p>
E più disteso nel <i>Trionfo della Morte</i>:
</p>

<div class="poem"><div class="stanza">
<p class="i01">Più di mille fïate ira dipinse</p>
<p class="i02">  Il volto mio, ch’amor ardeva il core;</p>
<p class="i02">  Ma voglia in me, ragion giammai non vinse.</p>
<p class="i01">Poi, se vinto te vidi dal dolore,</p>
<p class="i02">  Drizzai ’n te gli occhi allor soavemente,</p>
<p class="i02">  Salvando la tua vita e il nostro onore...</p>
<p class="i01">S’al mondo tu piacesti agli occhi miei,</p>
<p class="i02">  Questo mi tacio: pur quel dolce nodo</p>
<p class="i02">  Mi piacque assai che intorno al core avei...</p>
<p class="i01">Fur quasi eguali in noi fiamme amorose,</p>
<p class="i02">  Almen poi ch’io m’avvidi del tuo foco;</p>
<p class="i02">  Ma l’un l’appalesò, l’altro l’ascose.</p>
</div></div>
</div>

<div class="footnote" id="note360">
<p><span class="label"><a href="#tag360">360</a>.&#160;&#160;</span>Però anche Laura fu veduta da Petrarca il giovedì santo;
Beatrice da Dante nel luogo dove si cantava le lodi della regina
di gloria; ser Onesto bolognese s’innamorò il giovedì santo; il
Firenzuola in chiesa l’Ognissanti; e nella <i>Flamenca</i> Guglielmo
di Nevers s’invaghisce vedendo a messa la figlia del conte di
Nemours. Tali coincidenze non hanno significazione?</p>
</div>

<div class="footnote" id="note361">
<p><span class="label"><a href="#tag361">361</a>.&#160;&#160;</span>Son note le lunghe fatiche adoperate tra a Firenze e a
Roma, tra dagli accademici della Crusca e dal maestro del Sacro
Palazzo per allestire un’edizione purgata del Decamerone. Il
Ginguené, il Foscolo, dopo molti e seguiti da molti, non rifinano
di cuculiare sopra questo censore. Eppure, convenuto che niuno
porrebbe il Decamerone in mano a’ suoi figliuoli e neppure a
sua moglie, e che, chi non voglia i petulanti arbitrj della censura
preventiva, dee sottomettersi ai giudizj della repressiva, dovrà
in quella fatica riconoscere il desiderio di dare agli studiosi un
libro, che credeasi opportunissimo per l’arte quanto pericoloso
pel costume.
</p>

<p>
Ugo Foscolo, che non sa di frate, termina il secondo suo
inno <i>alle Grazie</i> raccontando l’origine del Decamerone:
</p>

<div class="poem"><div class="stanza">
<p class="i01">Gioì procace Dioneo, sperando</p>
<p class="i01">Di sedur, coll’esempio della ninfa,</p>
<p class="i01">La ritrosa fanciulla, e pregò tutti</p>
<p class="i01">Allor d’aita, e i satiri canuti</p>
<p class="i01">E quante invide ninfe eran da’ balli</p>
<p class="i01">E dagli amori escluse: e quei maligni</p>
<p class="i01">Di scherzi e d’antri e d’imenei furtivi</p>
<p class="i01">Ridissero novelle, ed ei ridendo</p>
<p class="i01">Vago le scrisse, e le rendea più care:</p>
<p class="i01">Ma ne increbbe alle Grazie. Or vive il libro</p>
<p class="i01">Dettato dagli Dei, ma sventurata</p>
<p class="i01">Quella fanciulla che mai tocchi il libro!</p>
<p class="i01">Tosto smarrite del pudor natìo</p>
<p class="i01">Avrà le rose; nè il rossore ad arte</p>
<p class="i01">Può innamorar chi sol le Grazie ha in core.</p>
</div></div>
</div>

<div class="footnote" id="note362">
<p><span class="label"><a href="#tag362">362</a>.&#160;&#160;</span>Petrarca designa così il tempo del suo innamoramento:
</p>

<div class="poem"><div class="stanza">
<p class="i01">Era il giorno che al sol si scoloraro</p>
<p class="i01">Per la pietà del suo fattore i rai,</p>
<p class="i01">Quand’io fui preso...</p>
</div></div>

<p>
Boccaccio nel <i>Filocopo</i>: — Avvenne un giorno, la cui prima ora
Saturno aveva signoreggiata, essendo già Febo co’ suoi cavalli
al sedicesimo grado del celestial montone pervenuto, e nel quale
il glorioso partimento del figliuolo di Giove dagli spogliati regni
di Plutone si celebrava, io della presente opera componitore mi
trovai in un grazioso e bel tempio in Partenope, nominato da
colui che, per deificarsi, sostenne che fosse fatto di lui sacrificio
sopra la grata... e già essendo la quarta ora del giorno sopra
l’oriental orizzonte passata, apparve agli occhi miei l’ammirabile
bellezza della prefata giovane». Cioè la domenica di Pasqua
8 aprile, in San Lorenzo di Napoli.</p>
</div>

<div class="footnote" id="note363">
<p><span class="label"><a href="#tag363">363</a>.&#160;&#160;</span>Nel <i>Filostrato</i> forma sin un’ottava intera con versi di
Dante:
</p>

<div class="poem"><div class="stanza">
<p class="i01">Quali i fioretti dal notturno gelo</p>
<p class="i01">Chinati e chiusi, poi che ’l sol gl’imbianca,</p>
<p class="i01">Tutti s’apron diritti in loro stelo;</p>
<p class="i01">Cotal si fe di sua virtude stanca</p>
<p class="i01">Troilo allora, e riguardando il cielo</p>
<p class="i01">Incominciò come persona franca, ecc.</p>
</div></div>
</div>

<div class="footnote" id="note364">
<p><span class="label"><a href="#tag364">364</a>.&#160;&#160;</span>Cioè <i>acervo</i>, mucchio di grano.</p>
</div>

<div class="footnote" id="note365">
<p><span class="label"><a href="#tag365">365</a>.&#160;&#160;</span>Me ne appello ai primi pretesi versi, <i>si digito callemus
et aure</i>:
</p>

<div class="poem"><div class="stanza">
<p class="i01">Novellamente, Francesco, parlai</p>
<p class="i01">Coll’onestade;</p>
<p class="i01">Ed a preghiera di molte altre donne</p>
<p class="i01">Mi lamentai con lei, e dissi</p>
<p class="i01">Ch’erano molti, ch’avean scritti libri,</p>
<p class="i01">Costumi ornati d’uom, ma non di donna.</p>
<p class="i01">Sicch’io pregava lei</p>
<p class="i01">Che per amor di sè,</p>
<p class="i01">E per amor di questa sua compagnia,</p>
<p class="i01">Ch’à nome cortesia;</p>
<p class="i01">Ed anco per vestir l’altre donne con meco</p>
<p class="i01">Di quello onesto manto, ch’ella hae seco,</p>
<p class="i01">E ch’ella porge a quelle che voglion camminare</p>
<p class="i01">Per la via de’ costumi, degnasse di parlare</p>
<p class="i01">Con questa donna, che si appella Industria;</p>
<p class="i01">E seco insieme trovassono uno modo</p>
<p class="i01">Che l’altra donna, ch’ha nome Eloquenza,</p>
<p class="i01">Parlasse alquanto di questa materia,</p>
<p class="i01">E ’l suo parlare si trovasse in scritto.</p>
</div></div>

<p>
Rimase inedito fin al 1815.</p>
</div>

<div class="footnote" id="note366">
<p><span class="label"><a href="#tag366">366</a>.&#160;&#160;</span></p>

<div class="poem"><div class="stanza">
<p class="i01">O man leggiadra, ove il mio bene alberga...</p>
<p class="i01">O bella e bianca mano, o man soave...</p>
</div></div>
</div>

<div class="footnote" id="note367">
<p><span class="label"><a href="#tag367">367</a>.&#160;&#160;</span><span class="smcap">Scipione Ammirato</span>, <i>Storie fiorentine</i>, lib. <span class="smcap lowercase">XIV</span>.</p>
</div>

<div class="footnote" id="note368">
<p><span class="label"><a href="#tag368">368</a>.&#160;&#160;</span><span class="smcap">Benvenuto da Imola</span> al cap. <span class="smcap lowercase">VIII</span> del <i>Purgatorio</i>.</p>
</div>

<div class="footnote" id="note369">
<p><span class="label"><a href="#tag369">369</a>.&#160;&#160;</span>Al principio del <span class="smcap lowercase">XII</span> secolo Avignone era sottomessa ai
conti di Tolosa, di Provenza, di Forcalquier; della qual divisione
profittando i cittadini, di buon’ora se ne emanciparono, e
si unirono col vescovo. Nel 1154 già si davano statuti e forma
comunale sotto la presidenza del vescovo Gaufredo, e si conserva
quella carta, donde appare l’amichevole cooperazione dei poteri.
Sussisteva però ancora il visconte, subordinato al conte di Provenza,
ma restò vinto, e cessò verso il 1190. Allora Avignone
prosperò grandemente, costruì sul Rodano un ponte lungo un
quarto di lega, eppure gli abitanti erano esenti da ogni tassa o
gabella.
</p>

<p>
Il governo consolare era composto:
</p>

<p>
1º di due o quattro e fin otto consoli che univano l’amministrazione,
la giurisdizione, il comando militare;
</p>

<p>
2º di un giudice annuo;
</p>

<p>
3º di un consiglio della città composto di nobili, di borghesi
e del vescovo che rappresentava la città e dava la direzione
degli affari;
</p>

<p>
4º di un parlamento a cui avean parte tutti i cittadini.
</p>

<p>
Nel 1225 si scelse un podestà, come aveano fatto Marsiglia e
Arles; annuo, straniero e intitolato <i>Dominus</i>.</p>
</div>

<div class="footnote" id="note370">
<p><span class="label"><a href="#tag370">370</a>.&#160;&#160;</span><i>Storie fiorentine</i>, lib. <span class="smcap lowercase">II</span>. c. 19. 20. Sarebbero ducencinquanta
milioni d’oggi. Galvano Fiamma dice ventidue milioni di zecchini;
Alberto di Strasborgo diciassette milioni; Buonconte Monaldeschi
quindici. Siamo appoggiati a <span class="smcap">Cristophe</span>, <i>Hist. de la
papauté pendant le xiv siècle</i>, tom. <span class="smcap lowercase">II</span>. l. <span class="smcap lowercase">VI</span>: e vedansi pure <span class="smcap">Hurter</span>,
<i>Quadro delle istituzioni e costumi della Chiesa al medio evo</i>; <span class="smcap">André</span>,
<i>Monarchie pontificale au</i> <span class="smcap lowercase">XIV</span> <i>siècle</i>; Antiq. M. Æ., <span class="smcap lowercase">V</span>. diss. 60.
</p>

<p>
Vedi pure <span class="smcap">Gregorovius</span>, <i>Gesch. der Stadt Rom in Mittelalter
vom</i> <span class="smcap lowercase">V</span> <i>bis zum</i> <span class="smcap lowercase">XVI</span> <i>Jahrhundert</i>. Stuttgard 1859.</p>
</div>

<div class="footnote" id="note371">
<p><span class="label"><a href="#tag371">371</a>.&#160;&#160;</span><i>De vestris marmoreis columnis, de liminibus templorum,
de imaginibus sepulcrorum, sub quibus patrum vestrorum venerabilis
cinis erat, ut reliquas sileam, desidiosa Neapolis adornatur</i>.
Così il Petrarca, dalle cui lettere desumo quella dipintura.
</p>

<p>
E <span class="smcap">Tomao Fortifiocca</span>, <i>Vita di Cola di Rienzo, tribuno del
popolo romano, scritta in lingua volgare romana di quella età</i>.
Bracciano 1624: — La cittate di Roma stava in grannissimo
travaglio. Rettori non avea. Onne dì se commettea. Da onne
parte se derobbava. Dove era loco de vergini, se detorpavano.
Non ce era reparo. Le piccole zitelle se ficcavano, e menavanose
a deshonore. La moglie era tolta a lo marito ne lo proprio lieto.
Li lavoratori, quando jevano fora a lavorare, erano derobbati.
Dove? fin su la porta di Roma. Li pellegrini, li quali viengo pe
merito de le loro anime a le sante chiesie, non erano defesi,
ma erano scannati e derobbati. Li preti stavano per mal fare.
Onne lascivia, onne male, nulla justitia, nullo freno: non ce era
più remedio. Onne perzona periva. Quello più havea ragione lo
quale più potea co la spada. Non ce era altra salvezza, se no
che ciascheduno se defenneva con parienti e con amici. Onne
die se faceva adunanza». Tanto basti per saggio del dialetto
romanesco: ai pezzi che in appresso riferiremo, daremo terminazioni
toscane. Quell’opera fu illustrata di copiose note da
Zefirino Re nel 1828, poi nel 1854 con moltissime aggiunte e
rettificazioni, valendosi de’ lavori pubblicati nell’intervallo. Quel
cronista, a torto chiamato Fortifiocca, fu lodato e vituperato a
vicenda da quei che di Cola vollero fare un eroe o un arruffaplebe.
Realmente e’ scrisse come tutti i contemporanei di rivoluzioni,
lodando sulle prime, vituperando poi; e chi sapeva leggere
nel 1848, n’avrà il commento migliore nella propria memoria.
Vedi pure <span class="smcap">Levati</span>, <i>Viaggi del Petrarca</i>; <span class="smcap">Du Cerceau</span>,
<i>Conjuration de Nicolas Gabrini dit de Rienzi tyran de Rome</i>,
1733; <span class="smcap">Schiller</span>, <i>Rivoluzione di Cola di Rienzo</i> 1788; <span class="smcap">Papencordt</span>,
<i>Cola de Rienzo und seine Zeit, besonders nach ungedruckten
Quellen dargestellt</i>, 1841. I documenti inediti sono
lettere di Cola a Carlo IV e all’arcivescovo di Praga, a cui
racconta in latino tutta la sua storia. Le scoprì Pelzel, poi
l’originale andò perduto; la copia fu pubblicata dal Papencordt,
cui la morte impedì di seguitare la storia di Roma dalla caduta
dell’impero fin al principio del <span class="smcap lowercase">XVI</span> secolo. Sono da aggiungere
dieci lettere che Giovanni Gaye pubblicò nel <i>Carteggio degli artisti</i>,
vol. <span class="smcap lowercase">I</span>, dirette dal tribuno alla Signoria di Firenze; e «documenti
risguardanti le relazioni politiche dei papi d’Avignone
coi Comuni d’Italia avanti e dopo il tribunato di Cola di
Rienzo», nell’appendice 24 dell’<i>Archivio storico</i>.</p>
</div>

<div class="footnote" id="note372">
<p><span class="label"><a href="#tag372">372</a>.&#160;&#160;</span><i>Novella</i> 3 della <i>Giornata</i> <span class="smcap lowercase">V</span>.</p>
</div>

<div class="footnote" id="note373">
<p><span class="label"><a href="#tag373">373</a>.&#160;&#160;</span>Il prefetto di Roma dopo il senatore aveva il primo luogo,
esercitato da baroni romani; ed aveva carico di mantenere la
patria abbondante, e di tenere purgate e sicure le strade della
campagna di Roma, nette da ladroni ed assassini, e con rigore
li castigava. Però gli andava avanti un putto con la frusta; e le
città, terre, castelli erano obbligati di mantenergli i soldati.
E quando i pontefici coronavano gl’imperadori, egli teneva la
corona imperiale, e andavagli sempre avanti vicino al pontefice;
e nelle pompe portava una bacchettina d’oro in mano.
E quest’uffizio lo esercitò molto tempo la nobilissima famiglia di
Vico, concessole dal popolo romano e da’ pontefici in eredità
successiva pe’ benemeriti di questa famiglia; ma poi per la loro
mala vita ed enormi scelleraggini la perseguitarono con l’arme e
la estinsero, e lo uffizio diedero ad altre famiglie nobili romane.
<i>Antiq. M. Æ.</i>, <span class="smcap lowercase">II</span>. 858.</p>
</div>

<div class="footnote" id="note374">
<p><span class="label"><a href="#tag374">374</a>.&#160;&#160;</span>Della deputazione a Clemente VI facea parte il Petrarca;
e l’orazione recitata da lui in quell’occasione, è una prosopopea
ove Roma parla come una vedova la quale si lagni dell’assente
marito. E gli dipinge tutti i meriti della città, fra’ quali principalmente
le tante reliquie ond’è ricca la cuna di Cristo, i
capelli della Madonna e parte della sua veste, la verga d’Aronne,
l’arca dell’alleanza, un dito di sant’Agnese coll’anello nuziale
che lo ornava, la testa di san Pancrazio che sudò sangue e versò
lacrime quando i sacerdoti la sottraevano all’incendio appiccatosi
a San Giovanni Laterano. <i>Carminum</i>, lib. <span class="smcap lowercase">II</span>.</p>
</div>

<div class="footnote" id="note375">
<p><span class="label"><a href="#tag375">375</a>.&#160;&#160;</span>«Pinse una similitudine in questa forma. Era pinto un
grandissimo mare, le onde orribili e forte turbate; in mezzo a
questo mare stava una nave poco meno che soffocata, senza
timone, senza vela. In questa nave, la quale per pericolare
stava, ci era una femmina vedova, vestita di nero, cinta di cingolo
di tristezza, sfessa la gonnella da petto, sciliati li capelli,
come volesse piangere; stava inginocchiata, incrociava le mani
piegate al petto per pietade in forma di pregare che suo pericolo
non fosse; lo soprascritto dicea, <i>Questa è Roma</i>. Attorno
questa nave da la parte di sotto nell’acqua stavano quattro
navi affondate, le loro vele cadute, rotti li arbori, perduti li
timoni. In ciascuna stava una femmina affogata e morta; la
prima avea nome <i>Babilonia</i>, la seconda <i>Cartagine</i>, la terza
<i>Troja</i>, la quarta <i>Gerusalemme</i>. Lo soprascritto diceva, <i>Queste
cittadi per la ingiustizia pericolaro, e vennero meno</i>. Una lettera
esciva fuora fra queste morte femmine, e diceva così:
</p>

<div class="poem"><div class="stanza">
<p class="i01">Sopra ogni signoria fosti in altura,</p>
<p class="i01">Ora aspettiamo qua la tua rottura.</p>
</div></div>

<p>
Dal lato manco stavano due isole. In una isoletta stava una
femmina che sedea vergognosa, e diceva la lettera, Questa è
Italia; favellava questa e diceva così:
</p>

<div class="poem"><div class="stanza">
<p class="i01">Tollesti la balìa ad ogni terra,</p>
<p class="i01">E sola me tenesti per sorella.</p>
</div></div>

<p>
Nell’altra isola stavano quattro femmine colle mani a le gote e
a li ginocchi, con atto di molta tristezza, e diceano così:
</p>

<div class="poem"><div class="stanza">
<p class="i01">D’ogni virtude fosti accompagnata,</p>
<p class="i01">Ora per mare vai abbandonata.</p>
</div></div>

<p>
Queste erano le quattro virtudi cardinali, cioè Temperanza,
Giustizia, Prudenza e Fortezza. Da la parte ritta stava una
femmina inginocchiata; la mano distendeva al cielo come orasse;
vestita era di bianco, nome avea <i>Fede cristiana</i>, e lo suo verso
dicea così:
</p>

<div class="poem"><div class="stanza">
<p class="i01">O sommo padre, duca e signor mio,</p>
<p class="i01">Se Roma pere, dove starò io?</p>
</div></div>

<p>
Ne lo lato ritto de la parte disopra stavano quattro ordini di
diversi animali colle sue ale, e tenevano corna alla bocca, e
soffiavano come fossino venti, li quali facessero tempestate al
mare, e davano ajutorio a la nave, che pericolasse. A lo primo
ordine erano lioni, lupi e orsi; la lettera diceva, <i>Questi sono li
potenti baroni e rei rettori</i>. A lo secondo ordine erano cani,
porci e caprioli; la lettera diceva, <i>Questi sono li mali consiglieri
seguaci de li nobili</i>. A lo terzo ordine stavano pecoroni, dragoni
e volpi; la lettera diceva, <i>Questi sono li falsi officiali, giudici e
notarj</i>. A lo quarto ordine stavano lèpori, gatti, capre e scimmie;
la lettera diceva, <i>Questi sono li popolari ladroni micidiali adulteratori
e spogliatori</i>. Ne la parte disopra stava lo cielo; in
mezzo la Majestade divina come venisse al giudizio; due spade
l’escivano dalla bocca di là e di qua; dall’uno lato stava santo
Pietro, e dall’altro santo Paolo in orazione. Quando la gente
vidde questa similitudine di tale figura, ogni persona si maravigliava».</p>
</div>

<div class="footnote" id="note376">
<p><span class="label"><a href="#tag376">376</a>.&#160;&#160;</span><i>Nihil actum fore putavi si, quæ legendo didiceram, non
adgrederer exercendo</i>. Epist.</p>
</div>

<div class="footnote" id="note377">
<p><span class="label"><a href="#tag377">377</a>.&#160;&#160;</span><i>Spirto gentil, che quelle membra reggi</i>, ecc.
</p>

<p>
De Sade sostenne che lo <i>spirto gentil</i>, il <i>cavalier che tutta
Italia onora</i> non può essere Cola di Rienzo. Egli fu confutato
da Zefirino Re, al quale consente il Papencordt, giacchè le
lettere del Petrarca a Cola ripetono quei medesimi sentimenti,
e gli drizzò pure un’egloga pastorale, mandandogliene anche
la chiave. Ma Salvatore Betti adduce fortissime ragioni per
sostenere che la canzone è diretta a Stefano Colonna senatore,
e perciò ornato della onorata verga. Ed è singolare che abbia a
disputarsi a chi dirette la più bella canzone del Petrarca, e le
speranze di Dante.</p>
</div>

<div class="footnote" id="note378">
<p><span class="label"><a href="#tag378">378</a>.&#160;&#160;</span>«In prima apparecchiarono alle nozze tutto lo palazzo
del papa, con ogni circostanza di San Giovanni di Laterano, e
per molti dì innanzi fece le mense da mangiare, delle tavole e
del legname dei chiostri de li baroni di Roma. E furo stese
queste mense per tutta la sala vecchia dello vecchio palazzo di
Costantino e del papa, e lo palazzo nuovo, sì che stupore parea
a chi lo considerava. E fuori rotti i muri delle sale, donde venivano
scaloni di legno allo scoperto per agio da portare la
cucina, la quale si coceva. E ad ogni sala apparecchiato lo
cellaro di vino nel cantone. Era la vigilia di san Pietro in vincoli:
ora era di nona. Tutta Roma, maschi e femmine ne vanno
a San Giovanni. Tutti si apparecchiano sotto li porticali per
la festa vedere; nelle vie pubbliche per questo trionfo vedere.
Allora venne la molta cavallaria de diverse nazioni de gente,
baroni, popolari, foresi, a pettorali da sonagli, vestiti di zendato
con bandiere; facevano grande festa; correvano giocando. Ora
ne vengon buffoni senza fine: chi suona trombe, chi cornamuse,
chi ciaramelle, chi mezzi cannoni. Poi questo grande suono,
venne la moglie a piedi colla sua madre; molte oneste donne
l’accompagnavano per volerle compiacere. Dinanti alla donna
venivano due assettati gioveni, li quali portavano in mano un
nobilissimo freno di cavallo tutto inaurato. Trombe di argento
senza numero; ora si vede trombare. Dopo questi venne grande
numero di giocatori da cavallo; poi veniva lo tribuno, e lo
vicario del papa a canto. Dinanzi a lo tribuno veniva uno, il
quale portava una spada ignuda in mano. Sopra lo capo un
altro gli portava lo pennone; in mano portava una verga di
acciaro. Molti e molti nobili erano in sua compagnia. Era vestito
con una gonnella bianca da seta <i>miri candoris</i>, inzaganata
di oro filato. In tanta moltitudine di ogni parte era letizia. Non
fu orrore, nè fu arme: due persone ebbero parole; adirate
trassero le spade; innanzi che colpi menassero, le tornarono in
sue vagine. Ognuno va in sua via. De le città vicine a questa
festa vennero gli avvitatori, che più? e li veterani, e le pulzelle,
vedove e maritate. Poi che ogni gente fu partita, allora fu
celebrato uno solenne officio per lo chiericato. E dopo l’officio
entrò nel bagno, e bagnossi nella conca de lo imperatore Costantino,
la quale è di preziosissimo paragone. Uno cittadino de
Roma messere Vico Scotto cavaliere gli cinse la spada. Poi se
addormì in un letto venerabile, e giacque in quel loco, che si
dice li fonti di San Giovanni, dentro de lo circuito de le colonne.
Là compì tutta quella notte. Ora senti maraviglia grande.
Lo letto e la lettiera nuovi erano. Come venne lo tribuno a
salire a lo letto, subitamente una parte del letto cadde in terra,
e <i>sic in nocte silenti mansit</i>. Fatta la dimane, levossi su lo
tribuno vestito de scarlatto con vari; cinta la spada per messere
Vico Scotto, co’ speroni di oro, come cavaliere. Tutta Roma, e
ogni cavalleria ne va a San Giovanni: ci vanno ancora tutti li
baroni, e foresi, e cittadini per vedere Cola de Rienzo cavaliere.
Fassi grande festa, e fassi letizia».</p>
</div>

<div class="footnote" id="note379">
<p><span class="label"><a href="#tag379">379</a>.&#160;&#160;</span><i>Nos non sine inspiratione Sancti Spiritus jura sacri
romani populi recognoscere cupientes, habuimus, cum opportuna
maturitate omnium utriusque juris peritorum et totius collegii
urbis judicum, et quamplurium aliorum sacræ Ytaliæ consilium
sapientum, qui per expressa jura sæpius revoluta, discussa et
examinata mutuis collationibus, opportuna noverunt et dixerunt:
senatum populumque romanum illam auctoritatem et jurisdictionem
habere in toto orbe terrarum, quam olim habuit ab
antiquo tempore, videlicet quo erat in potentissimo statu suo, et
posse nunc jura et leges interpretari, condere, revocare, mutare,
addere, minuere, ac etiam declarare, et omnia facere sicut prius,
et posse etiam renovare quidquid in sui lesionem et præjudicium
factum fuerit ipso jure, et revocatum esse etiam ipso facto.
Quibus discussis et satis congregatis apud sacrum latinum palatium
omnibus, senatu, magnatibus, viris consularibus, satrapis,
episcopis, abbatibus, prioribus, clericis urbis omnibus ac populo
universo in plenissimo et solemnissimo parlamento, omnem
auctoritatem, jurisdictionem et potestatem, quam senatus populusque
romanus habuerunt et habere possent, et omnem alienationem,
cessionem et concessionem et translationem officiorum,
dignitatum, potestatum et auctoritatum imperialium, et quarumcumque
aliarum per ipsum senatum et populum factas in quoscumque
viros clericos et laicos, cujuscumque conditionis existant,
et cujuscumque etiam nationis, auctoritate quidem populi et
omni modo et jure, quo melius de jure potuimus, de totius
ejusdem romani populi voluntate unanimi duximus solemniter
revocandas, et ea officia, dignitates, potestates et auctoritates
imperiales et quascumque alias, et omnia primitiva et antiqua
jura ejusdem romani populi reduximus ad nos et populum prelibatum;
citare quoque fecimus in parlamento præfato gerentem
se pro duce Bavariæ, ac dominum Karolum, illustrem regem
Boemiæ, se romanorum regem appellantem, et tam præcedentes
singulos alios speciales, tam electos quam etiam electores nominatim,
et omnes et singulos imperatores, reges, duces, principes,
marchiones, prelatos et quoscumque alios tam clericos quam
laicos in romano imperio et electionis ipsius imperii jus aliquod
prætendentes, qui diversas incurrerunt ingratitudines et errores
in urbis et totius sacræ Ytaliæ detrimentum et totius fidei christianæ
jacturam, ut usque ad festum Pentecosten futurum proximum
in urbe et sacro Laterani palatio coram nobis et romano
populo cum eorum juribus omnibus, tam in electione et imperio
supradictis, quam contra revocationem ipsam, personaliter vel
per legitimos eorum procuratores studeant comparere, alioquin
in revocationis hujusmodi et electionis imperii præfati negotio
prout de jure fuerit, non obstante eorum contumacia, procedetur.
Et ut dona et gratia Spiritus Sancti participarentur per Ytalicos
universos, fratres et filios sacri romani populi pervetustos,
omnes et singulos cives civitatum sacrae Ytaliæ cives romanos
effecimus, et eos admittimus ad electionem imperii ad sacrum
romanum populum rationabiliter devoluti; et decrevimus electionem
ipsam per XX seniorum voces eligentium in urbe mature et
solemniter celebrandam. Quarum aliquibus reservatis in urbe,
reliquas distribuimus per sacram Ytaliam, prout in capitulis et
ordinationibus super hoc editis continetur. Cupimus quidem antiquam
unionem cum omnibus magnatibus et civitatibus sacræ
Ytaliæ et vobiscum firmius renovare, et ipsam sacram Ytaliam,
multo prostratam jam tempore, multis dissidio lacessitam hactenus
et abjectam ab iis, qui eam in pace et justitia gubernare
debebant, videlicet qui imperatoris et augusti nomina assumpserunt,
contra promissionem ipsorum venire, nomini non respondente,
effectui non verentes, ab omni suo abjectionis discrimine
liberare, et in statum pristinum suæ antiquæ gloriæ reducere et
augere, ut pacis gustata dulcedine floreat per gratiam Spiritus
Sancti melius, quam unquam floruit inter ceteras mundi partes.
Intendimus namque ipso Sancto Spiritu prosperante, elapso
præfato termino Pentecostem, per ipsum sacrum romanum populum
et illos quibus electionis imperii voces damus, aliquem
Ytalicum, quem ad zelum Ytaliæ digne indicat unitas generis
et proprietas nationis, secundum inspirationem Sancti Spiritus,
dignati ipsam sacram Ytaliam pie respicere, feliciter ad imperium
promoveri, ut Augusti nomen, quod romanus populus,
immo inspiratio divina concessit et tribuit, observemus per gratas
effectuum actiones. Hortatur vos itaque purus nostræ sinceritatis
affectus, ut commune nostrum et totius Ytaliæ decus, commodum
et augmentum velitis congrua consideratione diligere, et
honores proprios occupari et detineri per alios pati nolle, in
tantum nefas, tantum opprobrium, quantum est proprio privari
domino, et propriis raptis honoribus, alieno indebite subdere
colla jugo, eorum videlicet qui sanguinem ytalicum sitiunt,
sicut sunt soliti deglirare</i>. Lettera del 19 settembre 1347,
ap. <span class="smcap">Gaye</span>.</p>
</div>

<div class="footnote" id="note380">
<p><span class="label"><a href="#tag380">380</a>.&#160;&#160;</span>Nelle accennate lettere, Cola pretende essere generato
da Enrico VII, cui sua madre in una bettola di Roma <i>ministrabat,
nec forsitan minus quam sancto David et justo Abrahæ
per dilectas exstitit ministratum</i>.</p>
</div>

<div class="footnote" id="note381">
<p><span class="label"><a href="#tag381">381</a>.&#160;&#160;</span><i>Ep. famil.</i>, lib. <span class="smcap lowercase">XIII</span>. 6.</p>
</div>

<div class="footnote" id="note382">
<p><span class="label"><a href="#tag382">382</a>.&#160;&#160;</span><i>Ep. famil.</i>, lib. <span class="smcap lowercase">XIII</span>. 6.</p>
</div>

<div class="footnote" id="note383">
<p><span class="label"><a href="#tag383">383</a>.&#160;&#160;</span><i>Epistolæ sine titulo</i>, ep. 4. Ho molto compendiato.</p>
</div>

<div class="footnote" id="note384">
<p><span class="label"><a href="#tag384">384</a>.&#160;&#160;</span><i>Et nihilominus prorsus mandamus angelis paradisi, quatenus
animam illius, a purgatorio penitus absolutam, in paradisi
gloriam introducant</i>. Bolla ap. <span class="smcap">Baluzio</span>, che vuol crederla
falsa, come altre asserzioni a carico di questo papa.</p>
</div>

<div class="footnote" id="note385">
<p><span class="label"><a href="#tag385">385</a>.&#160;&#160;</span>Della morte del Moriale assai lodavano Cola i Fiorentini,
il 4 settembre 1354 scrivendo al Comune di Perugia: <i>Fidedigna
relatione didicimus, magnificum dominum almæ urbis senatorem
illustrem, tamquam justitiæ zelatorem notorium, divinitus inspiratum,
virum nequam fratem Monregalem de Albanio, dudum
iniquum compagniæ capitaneum et nefarium conductorem, homicidiorum,
robariorum, incendiorum ac maiorum omnium nefarium
patratorem, die sabati præteriti proxime, in urbe, quæ
omnibus comunis est patria, fecisse ultimo puniri supplicio;
primo, sicut juris ordo expostulat, vista, lecta, ac promulgata
solemniter sententia in Campitolio contra eum</i>. Archivio storico,
app. N. 24, p. 397.</p>
</div>

<div class="footnote" id="note386">
<p><span class="label"><a href="#tag386">386</a>.&#160;&#160;</span>Nel trattato, riferito dal Dumont, sono nominati più di
quaranta signori ghibellini.
</p>

<p>
Di questo Giovanni d’Oleggio poco dicono gli storici milanesi,
ma ne discorse De Minicis ne’ <i>Monumenti di Fermo</i>, 1857.
Schiericatosi, sposò una Benzoni di Crema, fu podestà e capitano
in varie città e fazioni; ebbe Bologna, come dicemmo, e la
cedette alla Chiesa, ricevendo in ricambio a vita la signoria di
Fermo, dove morì nel 1366. Sua moglie gli alzò colà un monumento,
scolpito da Tura di Imola, artista che non si conosce per
altra opera.</p>
</div>

<div class="footnote" id="note387">
<p><span class="label"><a href="#tag387">387</a>.&#160;&#160;</span>Sono le ragioni lungamente esposte da Matteo Villani,
lib. <span class="smcap lowercase">IV</span>. c. 77.</p>
</div>

<div class="footnote" id="note388">
<p><span class="label"><a href="#tag388">388</a>.&#160;&#160;</span><i>Epistolæ famil.</i>, <span class="smcap lowercase">IX</span>. 1. <span class="smcap lowercase">X</span>. 1.</p>
</div>

<div class="footnote" id="note389">
<p><span class="label"><a href="#tag389">389</a>.&#160;&#160;</span>Anche il Boccaccio nella <span class="smcap lowercase">V</span> <i>Egloga</i>:
</p>

<div class="poem"><div class="stanza">
<p class="i01"><i>I, decus Arctoum, Teutonos lude bilingues:</i></p>
<p class="i01"><i>Nos titulos vacuos, et lentos novimus arcus.</i></p>
</div></div>
</div>

<div class="footnote" id="note390">
<p><span class="label"><a href="#tag390">390</a>.&#160;&#160;</span>Così scriveva Dondacio Malvicini da Ferrara alla Signoria
fiorentina il 27 giugno 1355. Vedi <i>Arch. storico</i>, app. Nº 24,
p. 408.</p>
</div>

<div class="footnote" id="note391">
<p><span class="label"><a href="#tag391">391</a>.&#160;&#160;</span>Tale carica ebbe origine in Italia, dove gl’imperatori nominarono
conti del palazzo Laterano: uffiziali però che non
aveano l’esercizio d’alcuna prerogativa imperiale, come ebbero
in appresso i conti palatini in Germania. È vero che Castruccio
ottenne di nobilitare e legittimare spurj, crear notaj, ecc.: ma
queste prerogative gli furono accordate da Lodovico il Bavaro
col diploma dell’11 novembre 1327, che lo costituì duca di
Lucca; quello del 14 marzo successivo, che gli conferì la delegazione
di conte lateranese, parla unicamente delle funzioni
che, in tal qualità, dovrà sostenere all’incoronazione dell’imperatore.
Questo è l’unico esempio di tali diritti conferiti ad
alcuno, salvo che fosse a titolo di conte del palazzo.
</p>

<p>
I primi conti del palazzo imperiale furono nominati da
Carlo IV, il quale conferì dignità siffatta a Bartolo di Sassoferrato,
e a Giovanni Amadio di Padova d’esercitare tutte le funzioni
della giurisdizione volontaria, accordare la cittadinanza
romana e la nobiltà, crear dottori, e delegare altrui parte di
questi diritti. I conti palatini nominati da Carlo IV erano italiani,
e sembra la loro delegazione non si estendesse se non
sull’Italia. Così fu della prima comitativa lateranese conferita a
un tedesco, cioè a Gaspare Schlick cancelliere dell’imperatore
Sigismondo, che l’ottenne nel 1433; e alcuni mesi dipoi ai fratelli
di Schlick e loro discendenti.
</p>

<p>
Pare che Federico III pel primo trasferisse in Germania la
dignità di conte di palazzo. Ve n’ebbe di grandi e di piccoli,
secondo l’importanza dei diritti che l’imperatore vi attribuiva:
il diritto di nobilitare apparteneva ai grandi. Quando la dignità
piccola accordava di nominare dottori, era ordinariamente limitata
a un numero d’individui: in tal modo il celebre Reuclino
potè creare dieci dottori durante la sua vita. La dignità di
conte di palazzo durò sino al termine dell’impero germanico;
alcuni di questi conti gli sopravvissero. <span class="smcap">Schoell</span>.</p>
</div>

<div class="footnote" id="note392">
<p><span class="label"><a href="#tag392">392</a>.&#160;&#160;</span>«<i>Scioccamente</i> avea dimenticato di chiedere alcuna sicurezza
o vantaggio», dice il Muratori, che in generale è avverso
a cotesti capipopolo, tanto più se frati.</p>
</div>

<div class="footnote" id="note393">
<p><span class="label"><a href="#tag393">393</a>.&#160;&#160;</span><span class="smcap">Matteo Villani, vii</span>. 69; il quale conchiude: — Io penso,
che se questo fosse avvenuto al tempo de’ Romani, i grandi
autori non l’avrebbero lasciata senza onore di chiara fama,
tra l’altre che raccontano degne di singolar lode per la loro
costanza».</p>
</div>

<div class="footnote" id="note394">
<p><span class="label"><a href="#tag394">394</a>.&#160;&#160;</span><i>Vita b. Petri Tommasii</i>. Fu poi patriarca di Costantinopoli.
</p>

<p>
Vedasi <span class="smcap">Sepulveda</span>, <i>Hist. de bello administrato in Italia a
cardinali Egidio Albornotio</i>.</p>
</div>

<div class="footnote" id="note395">
<p><span class="label"><a href="#tag395">395</a>.&#160;&#160;</span><span class="smcap">Filippo Villani</span>, cap. 81. — Gio. Cavalcanti, l. <span class="smcap lowercase">IV.</span> c. 1,
dice che Guido Torello «fece fare un ponte a pezzi con tanta
arte, che l’un pezzo con l’altro s’annestava».</p>
</div>

<div class="footnote" id="note396">
<p><span class="label"><a href="#tag396">396</a>.&#160;&#160;</span>Le repubbliche teneano boschi apposta, donde trarre i
legni per le aste. Tali erano <i>li Cavrei</i> in val Brembana sul Bergamasco,
dove i faggi e frassini metteano rami diritti, che tagliati
e rimondati metteansi in vendita. I Veneziani ne cavavano
da Montona nel Triestino, e sempre era preferito il frassino.
I ferri migliori da innastarvi venivano da Valenza di Spagna.
A Brescia un maestro Serafino, al principio del Cinquecento,
fece una spada tanto vantata, che un principe gliela pagò cinquecento
ducati: altre fabbriche n’aveano il Bergamasco, Serravalle
e Cividal di Belluno: Modena e Treviso preparavano i
tamburi. <span class="smcap">G. Matteo Cicogna</span>, <i>Trattato militare</i>, 1567; <span class="smcap">Cibrario</span>,
<i>Studj storici</i>.</p>
</div>

<div class="footnote" id="note397">
<p><span class="label"><a href="#tag397">397</a>.&#160;&#160;</span><i>Arch. storico</i>, <span class="smcap lowercase">XV</span>. p. 41.</p>
</div>

<div class="footnote" id="note398">
<p><span class="label"><a href="#tag398">398</a>.&#160;&#160;</span><span class="smcap">Corio</span> al 1367.</p>
</div>

<div class="footnote" id="note399">
<p><span class="label"><a href="#tag399">399</a>.&#160;&#160;</span>Una lancia costava da tredici a sedici fiorini il mese,
cioè circa lire centottanta, che oggi varrebbero il quadruplo:
e appartenevano al cavaliere l’armi e i cavalli. Quattro per
lancia era obbligato darne il magnifico cavaliere messer Colluccio
de Grisis di Calabria, che il 6 di novembre 1475 fu condotto
da Violanta di Francia duchessa di Savoja per un anno
co’ patti seguenti: — In primamente che lo dito mesiro lo
caualero se conduca cun armati vintezinque, videlicet lanze
<span class="smcap lowercase">XXV</span> a quattro cauali per lanza, infra le quali sia un homo d’arme
armato imbardato cum la testera de azelle in ordine, a uso
talliano, cum uno sachomano et uno ragazzo, el quale sachomano
auerà la balestra, en utrio (<i>inoltre</i>) la zellata e lo corseto
cum la lanza o sia pertesana, o un altro sachomano appresso
a lo caualo cum la lanza in mane. Item per ogni lanza et homo
d’arme cum quatro cauali in modo sopradicto li sia dato per
suo soldo e pacto fl. <span class="smcap lowercase">XX</span> de Savoja per zarcheduna lancia e per
zascheduno mese, pagando lo suo soldo da tre mesi in tre mesi
sanza alcuna difficultà. Item la ferma sua se intende de un anno
del dì conducto, comenzando lo termine facta la mostra».
</p>

<p>
Fu ancora pattuito che avesse la paga di trenta lancie, e
non fosse tenuto che alla mostra di venticinque, e quelle cinque
la signora gliele donava per la sua persona ed il suo piattello;
egli promise di stare e andare dove piacerà a madama, in
Italia e fuori, e offendere e difendere come gli sarà comandato.
Pigliando uomo di Stato e caporale di guerra, lo lascerebbe a
disposizione dell’<i>excelsa madama</i>, e così pure ville e castella.
<i>Conto d’Alessandro Richardon tesoriere generale</i>, fol. 383, ap.
<span class="smcap">Cibrario</span>.
</p>

<p>
Nel 1386, allorchè i Padovani osteggiavano i Veronesi, così
erano composti gli eserciti, secondo il Gataro. Quel di Padova
era in otto schiere: 1ª Giovanni Acuto con cinquecento cavalli
e seicento arcieri tutti inglesi; 2ª Giovanni degli Ubaldini con
mille cavalli; 3ª Giovanni da Pietramala con mille cavalli;
4ª Ugolotto Biancardo con ottocento cavalli; 5ª Francesco
Novello con millecinquecento cavalli; 6ª Broglia e Brandolino
con cinquecento cavalli; 7ª Biordo e Balestrazzo con seicento
cavalli; 8ª Filippo da Pisa con mille cavalli. Questa era alla
guardia delle bandiere, e con essa erano anche i consiglieri
del campo. Da ultimo venivano mille fanti provvigionati, spartiti
in due bande, sotto il Cermisone da Parma. L’esercito di Verona
era distinto in dodici schiere: 1ª Giovanni Ordelaffi, capitano
del campo, con mille cavalli; 2ª Ostasio da Polenta con
millecinquecento; 3ª Ugolino Del Verme con cinquecento cavalli;
4ª il vecchio Benetto da Marcesana con ottocento; 5ª il
conte di Erre con ottocento; 6ª Martino da Besuzuolo con quattrocento;
7ª Francesco da Sassuolo con ottocento; 8ª Marcardo
dalla Rôcca con quattrocento; 9ª Francesco Visconti con trecento;
10ª Taddeo Del Verme con seicento; 11ª Giovanni
Del Garzo e Ludovico Cantello con cinquecento; 12ª Raimondo
Resta e Frignano da Sesso con milleottocento. Venivano di
poi mille fanti palvesati, divisi in due schiere, e milleseicento
arcieri e balestrieri tra forestieri e del paese. Marciava alla
coda un grosso di popolo sotto il pennone della Scala, fin in
sedicimila persone. Terminato lo scompartimento e fatte le
schiere, tutti i condottieri si raccolsero presso il capitano del
campo, che gli esortò a combattere virilmente, e a non dar
quartiere.
</p>

<p>
Dal Sanuto (Vita del Foscari, <i>Rer. It. Script.</i>, <span class="smcap lowercase">XXII</span>) abbiamo
il nome de’ condottieri e il numero de’ lor soldati nella guerra
de’ Veneziani e Fiorentini contro Milano il 1426. Il Carmagnola
ducentrenta lancie; Gian Francesco Gonzaga quattrocento;
Pietro Gian Paolo cennovantasei; il marchese Taddeo cento;
Ruffino da Mantova ottantotto; Falza e Antonello sessantatre;
Rinieri da Perugia sessanta; Lodovico de’ Micalotti settanta;
Battista Bevilacqua cinquanta; altrettante messer Marino,
Blanchin da Feltro, Buoso da Urbino; quaranta Scariotto da
Faenza; trenta Lombardo da Pietramala; dieci Jacopo da Venezia;
otto Cristoforo da Fuogo, oltre centredici lancie libere.
Altri capi stavano nelle guarnigioni: Bernardo Morosini con
sessanta lancie; Jacopo da Castello con ventisei; Antonello di
Roberto con cinquanta; Testa da Moja con venti, Jacopo da
Firminato con tredici; Giovanni Sanguinazzo con sessantatre;
Antonio degli Ordelaffi con dieci; Bolachino da Cologna con
quarantatrè; il conte d’Ulenda con quarantacinque; Luigi Del
Verme con ducensessanta; Orsino degli Orsini con cenventi;
Pietro Pelacane con cento; Giovanni da Pomaro con trentotto.
Arroge le compagnie di fanteria. Ciascuno avea patti diversi
colla repubblica, e diversi gradi d’obbedienza e disciplina.</p>
</div>

<div class="footnote" id="note400">
<p><span class="label"><a href="#tag400">400</a>.&#160;&#160;</span>Nell’Archivio delle Riformagioni di Firenze (filza 23.
c. 65) è sotto il 1326, 11 febbrajo, questa provvigione, pubblicata
dal Gaye, ii. 8: <i>Item possint dicti domini priores artium, et
vexillifer justitie, una cum dicto officio duodecim bonorum virorum,
eisque liceat nominare, eligere et deputare unum vel duos
magistros in offitiales et pro offitialibus ad fatiendum et fieri fatiendum
pro ipso Comuni</i> pilas seu palloctas ferreas et cannones
de metallo pro ipsis cannonibus et palloctis, <i>habendis et operandis
per ipsos magistros et offitiales et alias personas in defensione
Comunis Flor. et castrorum et terrarum, quæ pro ipso Comuni
tenentur, et in damnum et prejuditium inimicorum pro illo tempore
et termino, et cum illis offitio et salario, eisdem per Comune
Flor. et ipsius Comunis pecunia per camerarium camere dicti
Comunis solvendo illis temporibus et terminis, et cum ea immunitate
et eo modo et forma, et cum illis pactis et conditionibus,
quibus ipsis prioribus e vexillifero et dicto offitio </i><span class="smcap lowercase">XII</span><i> bonorum
virorum placuerit</i>.
</p>

<p>
Ne’ libri pubblici di Lucca è notato al 1382, 23 agosto: <i>Cum
per commissarios Lucani Comunis ordinatum fuerit quod pro
munitione et tuitione civitatis Lucanæ fierent quatuor bombardæ
grossæ, et sic per Johannem Zappetta de Gallicano jam duo
fabricataæ sint, et in civitate Lucana ductæ, et denariis egeat
præfatus Johannes pro fabricatione et constructione reliquarum</i>
etc.
</p>

<p>
Il 27 ottobre 1470 Paolo Nicolini domandava di poter fare a
Petrajo un edifizio a acqua per trapanare le spingarde. <i>Mem.
Lucchesi</i>, <span class="smcap lowercase">II</span>. 221.</p>
</div>

<div class="footnote" id="note401">
<p><span class="label"><a href="#tag401">401</a>.&#160;&#160;</span><i>Est bombarda instrumentum ferreum cum tromba anteriore
lata, in qua lapis rotundus, ad formam trumbæ, habens
cannonem a parte posteriori secum conjungentem, longum bis
tanto quanto trumba, sed exiliorem, in quo imponitur pulvis
niger artificialis cum salnitrio et sulphure et ex carbonibus
salicis per foramen cannonis prædictis versus bucam etc.</i> De bellicis
machinis, mss. — Moschetto diceasi nel medio evo un
projettile che si lanciava con una balista più forte. <span class="smcap">V. Ducange</span>.
Giovan Villani, lib. x, c. 21, dice che in una battaglia data dal
fratello del re Roberto «molti furono fediti e morti di moschetti
di balestri di Genovesi». E nelle <i>Storie pistoiesi</i> al 1326:
«M. Simone fu fedito d’una moschetta al ginocchio».</p>
</div>

<div class="footnote" id="note402">
<p><span class="label"><a href="#tag402">402</a>.&#160;&#160;</span>Al 1441 nel castello di Nizza marittima v’avea venticinque
palle di pietra da centrentasei libbre.</p>
</div>

<div class="footnote" id="note403">
<p><span class="label"><a href="#tag403">403</a>.&#160;&#160;</span><i>Rer. It. Script.</i>, <span class="smcap lowercase">XXIII</span>. 794.</p>
</div>

<div class="footnote" id="note404">
<p><span class="label"><a href="#tag404">404</a>.&#160;&#160;</span>All’assedio di Zara, nel 1346, lanciaronsi pietre da libbre
tremila (metriche 1431): a quello di Cipro nel 1373, che costò
alla repubblica più di tre milioni di ducati (15 milioni di nostre
lire) i Genovesi ebbero un trabocco che lanciava da dodici
a diciotto cantari, da libbre cencinquanta (metriche 1287).
</p>

<p>
Non di rado fu usato il fuoco greco, composizione arcana;
e pare che questo nome si applicasse a tutti i mezzi d’incendiare.
Il Valturio chiama fuoco greco una composizione di
carbon di salice, nitro, acquavite, solfo, pece, incenso, con filo
di lana molle d’Etiopia.</p>
</div>

<div class="footnote" id="note405">
<p><span class="label"><a href="#tag405">405</a>.&#160;&#160;</span>Nel 1405 il Sanuto (<i>Rer. It. Script.</i>, <span class="smcap lowercase">XXII</span>. 817) parla di
bombarde che scagliavano palle di quattrocento in cinquecento
libbre; da cinquecentotrenta libbre ne cita al 1437 Neri Capponi
(<span class="smcap lowercase">XVIII</span>. 1285); d’una nel 1420 di sei cantari genovesi Giovanni
Stella (<span class="smcap lowercase">XVII</span>. 1282); nel 1453 molte di mille e milleducento
libbre sono accennate in <span class="smcap">Martène</span>, <i>Thes. Nov. Anecd.</i>, 1820.
I Genovesi lanciarono pietre da Pera fino a Costantinopoli.</p>
</div>

<div class="footnote" id="note406">
<p><span class="label"><a href="#tag406">406</a>.&#160;&#160;</span>Così un sacro dell’arsenal veneto aveva:
</p>

<div class="poem"><div class="stanza">
<p class="i01">Chiamata son la fiera serpentina</p>
<p class="i01">Che ogni fortezza spiano con ruina.</p>
<p class="i05">        1508, <i>Opus Thome D. Fr.</i>;</p>
</div></div>

<p>
e una spingarda, <i>Il nome mio possente</i>; una colubrina, <i>Non mi
aspettare</i>; un’altra,<i> Non più parole</i>. Ad Algeri nel 1831 fu
trovato un grosso cannone colla scritta:
</p>

<div class="poem"><div class="stanza">
<p class="i01">Quand’io mi nutrirò di polve e foco,</p>
<p class="i01">Ogni terrena possa</p>
<p class="i01">Contro ai vomiti miei cederà il loco.</p>
</div></div>
</div>

<div class="footnote" id="note407">
<p><span class="label"><a href="#tag407">407</a>.&#160;&#160;</span>A torto dunque si dicono adoperate la prima volta all’assedio
di Wachtendonk nel 1588. L’ambasciadore veneto
Andrea Gussoni scrive che «il duca Cosmo di Toscana si diletta
di fuochi artifiziali, e ha modo di fare una palla di così grande
artifizio, che uscita dal pezzo, si fa rompere ove l’uomo vuole,
o vicino a trenta braccia d’uscita, o a mezza strada: e dove
dà ed è volta, fa grandissima mortalità di gente».
</p>

<p>
L’Archivio mediceo, filza 45, contiene originale questa lettera
di Ferdinando re di Napoli a Lorenzo il Magnifico (ap. Gaye):
</p>

<p class="indl">
«<i>Rex Siciliæ, magnifice vir, amice mi carissime</i>,
</p>

<p>
«Avendo noi presentito che in lo arsenale de questa Signoria
è un capomastro, nominato mastro Joanni, lo quale noviter ha
trovato certa natura de navili, quali chiama <i>arbatrocti</i>, che
teneno bumbarde supra quali tirano preta de <span class="smcap lowercase">CCL</span> libbre, ne è
stato piacere intendere la invenzione, ed havevamo assai de
caro vederne l’effecto. Pertanto vi pregamo ne vogliate mandare
lo dicto mastro Joanni quale monstrarà lo modo di taglio
de dicti navilii ad questi nostri, acciò che ne possiamo o ad lui
o ad li nostri far costruere uno per satisfatione dell’animo
nostro, che de ciò ne farete piacere etc. etc.
</p>

<p>
<i>Datum in civitate Calvi</i>, <span class="smcap lowercase">XIII</span> <i>jan.</i> 1488.
</p>

<p class="indr">
<i>Rex Ferdinandus.</i><br />
<i>Joannes Pontanus.</i>
</p>
</div>

<div class="footnote" id="note408">
<p><span class="label"><a href="#tag408">408</a>.&#160;&#160;</span><i>Relazioni d’ambasciadori veneti</i>. Firenze, serie <span class="smcap lowercase">II</span>, vol. <span class="smcap lowercase">II</span>,
p. 135.</p>
</div>

<div class="footnote" id="note409">
<p><span class="label"><a href="#tag409">409</a>.&#160;&#160;</span>Negli <i>Statuti de’ pittori fiorentini</i> verso il 1400, rubrica
LXXXIX, si legge: — Conciosiacosa che socto l’armadure da cavagli
di cuojo o di ferro gli uomini si difendino e fidino le loro
persone a vita, e di fuori della città di Firenze sieno portati, e
portansi alla città di Firenze armadure di cuojo debili e vili e
falsamente facte, sotto la fiducia delle quali gli uomini spesse
volte perdono la persona e la vita: stabilito e ordinato è che
larmadure da cavallo di cuojo si faccino e far si debbino di
cojame di bue, di vaccha, di toro o di bufalo, come di consuetudine
nella città di Firenze sopradetta, o non di niun altro
cuojo, ovvero d’altre bestie o dalcuna altra bestia. E che niuno
dipintore o alcunaltra persona dell’arte predetta, o niunaltra
persona possa, ardisca o presuma tenere o far tenere nelle loro
botteghe armadure da cavallo facte contro la forma predetta
nella città di Firenze o fuori della città di Firenze, nè esse
dipingere o far dipingere, nè facte contro la forma predetta
raconciare o far aconciare, sotto la pena di lire cinque di
f. p. per ogni armadura e tante volte; e l’armadura s’intenda
testiera per sè, fiancali per sè, pectorali per sè. E non di meno
tali armadure così contro la predetta forma facte, s’ardino e
ardere si debbino. La pena dell’ardere abbia luogo nell’armadure
facte contro la forma predetta, che si trovassero nelle
botteghe e appresso alcuno dipintore e alcun’altra persona
della detta arte».</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. In particolare il testo in greco è stato trascritto
tal quale, senza alcuna correzione.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='it' xml:lang='it'>STORIA DEGLI ITALIANI, VOL. 7 (DI 15)</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
